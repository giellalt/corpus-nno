<document xml:lang="nno" id="no_id">
  <header>
    <title/>
    <genre code="admin"/>
    <author>
      <unknown/>
    </author>
    <wordcount>20381</wordcount>
    <conversion_status type="standard"/>
    <availability>
      <free/>
    </availability>
    <submitter name="Kevin Brubeck Unhammer" email="unhammer@fsfe.org"/>
    <multilingual/>
    <origFileName>http://www.udir.no/globalassets/upload/barnehage/pedagogikk/temahefter/temahefte-_om_sprakmiljo_og_sprakstimulering_i_barnehagen_nynorsk_web.pdf</origFileName>
    <metadata>
      <uncomplete/>
    </metadata>
    <version>XSLtemplate $Revision$; file-specific xsl  Revision; common.xsl  $Revision: 154948 $; </version>
  </header>
  <body>
    <p xml:lang="vep"><em type="bold">TEMAHEFTE</em> </p>
    <p><em type="bold">om språkom språkmiljø og språkstimulering</em> <em type="bold">i barnehagen</em> </p>
    <p><em type="bold">Anne Høigård,  Ingeborg Mjør, Trude Hoel</em> </p>
    <p><em type="bold">Innhald</em> </p>
    <p>
      <em type="italic">Innleiing	</em>
    </p>
    <p>
      <em type="italic">1	 	Språkmiljø	og	språkleg	mangfald	i	barnehagen	</em>
    </p>
    <p>
      <em type="italic">1.1	 Språkmiljøet	i	barnehagen	1.2	 Språkleg	mangfald	i	barnehagen	</em>
    </p>
    <p xml:lang="nob">
      <em type="italic">2	 Språkutvikling	hos	barn	</em>
    </p>
    <p>
      <em type="italic">2.1	 Utvikling	av	språkbruk	2.2	 Fasar	i	språkutviklinga	2.3	 Tospråkleg	utvikling	2.4	 Utvikling	av	skriftspråk	</em>
    </p>
    <p>
      <em type="italic">3	 Språkstimulering	i	barnehagen	</em>
    </p>
    <p>
      <em type="italic">3.1	 Ein	barnehage	med	gode	samtalar	3.2	 Ein	barnehage	med	rim	og	regler,	dikt	og	song	3.3	 Ein	barnehage	med	forteljing	og	høgtlesing	3.4	 Ein	barnehage	med	språkutviklande	leik	3.5	 Ein	barnehage	med	utforsking	av	skriftspråket	</em>
    </p>
    <p>
      <em type="italic">4	 Samarbeid	med	foreldra	</em>
    </p>
    <p xml:lang="nob">
      <em type="italic">5	 Observasjon	av	språk	</em>
    </p>
    <p>
      <em type="italic">5.1	 Viktig	terminologi	5.2	 Tidleg	innsats	</em>
    </p>
    <p xml:lang="isl">
      <em type="italic">6	 Ressursar	</em>
    </p>
    <p>
      <em type="italic">6.1	 Aktuelle	nettstader	og	filmar	6.2	 Litteratur	for	barn	6.3	 Språkstimuleringsmateriell	6.4	 Verktøy	for	språkkartlegging	6.5	 Faglitteratur	</em>
    </p>
    <p><em type="bold">Forord</em> </p>
    <p>Eg	er	glad	for	å	kunne	presentere	eit	nytt	temahefte	knytt	til	rammeplan	for	innhaldet	i	og	oppgåvene	til	barnehagen.	Temaheftet	skal	gi	inspirasjon	og	grunnlag	for	refleksjon	omkring	arbeidet	med	å	leggje	til	rette	for	gode	språkmiljø	og	språkstimulering	i	alle	norske	barnehagar.	Forfattarane	står	ansvarlege	for	innhaldet.</p>
    <p>Temaheftet	om	språkmiljø	og	språkstimulering	i	barnehagen	er	det	ellevte	og	siste	temaheftet	som	Kunnskapsdepartementet	gir	ut	i	denne	serien.	Eg	takkar	forfattarane	og	andre	som	har	teke	del	i	arbeidet	med	temaheftet	for	god	innsats,	og	vonar	heftet	vil	vere	til	nytte	i	barnehagane	sitt	viktige	arbeid	med	språkleg	og	sosial	kompetanse	og	med	fagområdet	<span type="quote" xml:lang="nob">«Kommunikasjon,	språk	og	tekst»</span>.</p>
    <p>Kristin	Halvorsen</p>
    <p><em type="bold">Innleiing</em> </p>
    <p>Ei	god	språkutvikling	er	viktig	for	barn	både	på	kort	og	lang	sikt.	Evna	til	å	bruke	språket	er	avgjerande	for	korleis	barn	kan	kommunisere	med	vaksne	og	med	andre	barn,	korleis	dei	kan	setje	ord	på	erfaringar,	fortelje	om	noko	viktig,	diskutere	og	reflektere	saman	med	andre.	Språk	er	avgjerande	for	læring,	sosiale	relasjonar	og	vennskap.	På	lengre	sikt	er	språkutviklinga	avgjerande	for	å	kunne	vere	ein	deltakar	i	eit	moderne	demokrati	og	i	eit	kunnskaps-	og	utdanningssamfunn.	Språkutviklinga	er	både	munnleg	og	skriftleg	–	vi	snakkar	og	lyttar,	vi	les	og	skriv.	Den	grunnleggjande	utviklinga	skjer	i	barnehagealderen. 	 Språkutviklinga	hos	barn	er	eit	viktig	tema	innanfor	både	språkfaglege,	pedagogiske	og	politiske	dagsordenar.	<em type="italic">Temahefte om språkmiljø og språkstimulering i barnehagen</em>	er	eit	supplement	til	rammeplanen	og	er	særleg	knytt	til	del	2,	<span type="quote">«Innhaldet	i	barnehagen»</span>,	og	kapittel	3.1,	<span type="quote" xml:lang="nob">«Kommunikasjon,	språk	og	tekst»</span>.	Temaheftet	knyter	seg	også	til	to	stortingsmeldingar:	St.meld.	nr.	23	(2007–2008)	<em type="italic">Språk bygger broer</em>	inneheld	eit	viktig	kapittel	om	språkmiljø	og	språkstimulering	i	småbarnsalderen	og	legg	stor	vekt	på	mangfald.	St.	meld.	nr.	41	(2008– 2009)	<em type="italic">Kvalitet i barnehagen</em>	legg	vekt	på	kvalitet,	innhald	og	kompetanse	i	ein	situasjon	med	full	barnehagedekking.	Begge	meldingane	slår	fast	at	språkstimulering	er	ei	av	dei	viktigaste	oppgåvene	for	barnehagen.	Med	<em type="italic">Temahefte om språkmiljø og språkstimulering i barnehagen</em>	ønskjer	vi	å	motivere	og	kvalifisere	heile	barnehagepersonalet	til	å	arbeide	med	språkutviklinga	til	barna.	Vi	ønskjer	å	vise	korleis	barnehagen	kan	spele	ei	positiv	rolle	for	språkutviklinga	til	<em type="italic">alle</em>	barna	som	går	der. 	 Temaheftet	har	seks	kapittel.	<em type="italic">Kapittel 1</em>	handlar	om	dei	faktorane	som	speler	ei	rolle	for	barnehagen	som	språkmiljø,	og	om	barnehagen	som	arena	for	språkleg	og	kulturelt	mangfald. 	 <em type="italic">Kapittel 2</em>	presenterer	sider	ved	språkutviklinga	hos	barn,	både	i	einspråkleg	og	tospråkleg	perspektiv.	Eit	personale	som	har	fagleg	kunnskap	om	språkutvikling,	vil	kjenne	seg	tryggare	og	meir	kvalifisert,	ikkje	minst	når	det	gjeld	barn	som	treng	særleg	oppfølging. </p>
    <p>	 <em type="italic">Kapittel 3</em>	handlar	om	<em type="italic">korleis</em>	barnehagen	kan	arbeide	godt	med	språk	gjennom	aktivitetar	som	er	positivt	språkstimulerande:	god	samtale,	leik	med	språket	i	rim	og	regler,	dikt	og	song,	høgtlesing,	forteljing,	leik	og	utforsking	av	skriftspråket.	Felles	for	alle	aktivitetane	er	at	den	menneskelege	faktoren	er	avgjerande.	Barn	er	viktige	for	kvarandre,	også	språkleg,	men	vi	har	valt	å	leggje	mest	vekt	på	at	dei	vaksne	er	rollemodellar,	og	at	barnehagekvardagen	må	organiserast	slik	at	positive	aktivitetar	kjem	alle	barn	til	gode. 	 <em type="italic">Kapittel 4</em>	handlar	om	samarbeid	mellom	barnehagen	og	foreldra	eller	dei	føresette.	Familien	speler	ei	svært	viktig	rolle	for	språkutviklinga,	og	i	dag	finst	det	eit	stort	mangfald	av	familiar,	også	når	det	gjeld	språklege	samværsformer.	Eit	nært	forhold	mellom	barnehagen	og	familien	kan	ha	mykje	å	seie	for	barnet	si	utvikling. 	 <em type="italic">Kapittel 5</em>	handlar	om	observasjon	og	kartlegging	av	barna	sitt	språk.	Observasjon	av	barn	som	strevar	med	språkutviklinga,	er	særleg	viktig	når	spesialpedagogiske	tiltak	kan	vere	aktuelle.	Det	er	også	viktig	at	barnehagepersonalet	kjenner	seg	fagleg	trygge	i	diskusjonar	om	kartlegging,	og	med	temaheftet	ønskjer	vi	å	møte	eit	behov	for	kunnskap	og	informasjon. 	 <em type="italic">Kapittel 6</em>	er	ressursdelen	av	temaheftet.	Her	viser	vi	til	litteratur,	nettressursar,	filmar,	språkstimuleringsmateriell	og	kartleggingsverktøy.	I	heile	heftet	er	vi	opptekne	av	dei	tospråklege	barna	sin	situasjon,	og	det	har	også	vore	viktig	for	oss	at	barnehagen	i	dag	har	svært	mange	<em type="italic">små</em>	barn. 	 Temaheftet	er	blitt	til	i	eit	samarbeid	mellom	to	fagmiljø	ved	Universitetet	i	Stavanger,	Institutt	for	førskolelærarutdanning	(IFU)	og	Nasjonalt	senter	for	leseopplæring	og	leseforsking	(SLF).	Forfattarar	er	Anne	Høigård,	IFU	(kap.	2,	3.4,	3.5	og	5),	Ingeborg	Mjør,	IFU	(kap.	1,	3.1	og	3.3)	og	Trude	Hoel,	SLF	(kap.	3.1	og	4).	Nina	Nøttaasen	Gabrielsen,	Anne	Håland,	Ragnhild	Gilbrant,	Jorunn	Melberg	og	Monika	Röthle	har	levert	faglege	innspel.	Anne	Høigård	har	vore	hovudredaktør. </p>
    <p><em type="bold">1	 	Språkmiljø	og	språkleg		mangfald	i	barnehagen</em> </p>
    <p>Rammeplanen	slår	fast	at	barnehagen	skal	arbeide	aktivt	med	språkutviklinga	til	barna.	Dette	stiller	krav	til	personalet,	som	må	vite	kva	god	språkstimulering	er	i	forhold	til	det	mangfaldet	av	barn	dei	møter	i	barnehagen.	Dei	yngste	barnehagebarna	er	heilt	avhengige	av	samspel	med	vaksne	som	forstår	barna	sine	forsøk	på	å	kommunisere,	ikkje	minst	gjennom	kroppsspråk,	gestar	og	mimikk.	Barnehagen	skal	arbeide	for	at	tospråklege	barn	får	ei	positiv	tospråkleg	utvikling,	og	kjenne	ansvar	både	for	førstespråket	(morsmålet)	og	andrespråket	(norsk).	I	førskolealderen	utforskar	barn	skriftspråket,	og	barnehagen	skal	gi	alle	barn	inspirerande	erfaringar	med	bokstavar	og	skriving.	Fag-	og	kulturformidlinga	i	barnehagen	speler	ei	viktig	rolle	for	språkutviklinga.	Rike	erfaringar	med	forteljing,	høgtlesing,	song	og	regler	kjem	språkutviklinga	til	gode.	Ikkje	alle	barn	får	nok	slike	erfaringar	i	heimemiljøet.	Barnehagen	skal	gi	<em type="italic">alle</em>	barn	slike	erfaringar. </p>
    <p>Barn	lærer	gjennom	leik	og	kvardagssituasjonar	<em type="italic">og</em>	i	vaksenstyrte	aktivitetar.	For	språkutviklinga	inneber	dette	at	alle	barn	skal	oppleve	kvalitet	i	det	daglege	samspelet	med	vaksne	og	barn.	Alle	barn	skal	oppleve	at	andre	lyttar	når	dei	har	noko	på	hjartet.	Barnehagen	skal	også	tilby	kvalitet	i	planlagde	høgtlesings-	og	samtalestunder. </p>
    <p>Barnehagen må sørgje for at alle barn får varierte og positive erfaringar</p>
    <p>med å bruke språket som kommunikasjonsmiddel, som reiskap for tenking og som uttrykk for</p>
    <p>eigne tankar og kjensler. Alle barn må få eit rikt og variert språkmiljø i barnehagen.</p>
    <p>Rammeplan for barnehagen, side 29</p>
    <p><em type="bold">1.1	 Språkmiljøet	i	barnehagen</em> </p>
    <p>Dei	fysiske	rammene	for	barnehagen	er	til	ein	viss	grad	gitt,	men	personalet	gjer	mange	eigne	val	når	det	gjeld	innerom,	uteareal	og	utstyr.	Desse	vala	påverkar	leiken,	aktiviteten	og	språkbruken	til	barna.	Dei	minste	barna	treng	tumleplass	for	å	kunne	utfalde	seg	motorisk,	dei	treng	også	ein	god	sofakrok	med	bokhylle	og	biletbøker.	Barn	blir	inspirerte	til	rolleleik	når	dei	har	eit	godt	utval	av	utkledingstøy,	teppe,	dokker,	kjøkkenutstyr	osv.	God	konstruksjonsleik	krev	mange	og	ulike	typar	klossar,	miniatyrmateriell	(dyr,	hus,	menneskefigurar	osv.),	plastilin	og	liknande.	Barn	teiknar	og	skriv	når	dei	får	inspirerande	utstyr.	Ein	skjerma	lesekrok,	der	det	også	er	godt	å	sitje,	fører	til	at	barn	oppsøkjer	høgtlesing.	Bokhylla	bør	innehalde	variasjon	og	kvalitet	–	eventyr,	biletbøker,	fagbøker,	songbøker	og	diktbøker.	Men	rom,	utstyr	og	materiell	er	ikkje	nok	til	å	sikre	at	alle	barn	får	oppleve	høgtlesing	dagleg.	Personalet	sine	prioriteringar	er	avgjerande. 	 Samvær,	samtalar	og	deling	av	rike	opplevingar	er	den	viktigaste	ressursen	i	barnehagen	når	det	gjeld	språkmiljø	og	språkstimulering.	Personalet	må	vite	at	dei	sjølve	er	svært	viktige	språklege	modellar	for	barna.	Vi	lærer	barn	sosiale	og	språklege	omgangsformer.	Vi	helsar	om	morgonen,	vi	gir	komplimentar	når	nokon	har	ny	jakke	eller	nyklipt	hår.	Vaksne	som	sjølve	er	aktive	<em type="italic">forteljarar</em>,	vil	oppleve	at	dei	inspirerer	barna	til	å	fortelje.	Vaksne	med	sans	for	humor,	latter	og	sjølvironi	skaper	eit	klima	der	det	er	høgt	under	taket	for	barna	si	eiga	humorutforsking.	Dei	vaksne	avgjer	om	måltidet	skal	handle	mest	om	å	sitje	fint	og	ete	opp	maten	eller	om	måltidet	også	blir	ein	sosial	arena	med	forteljing,	samtale	og	diskusjon.	Ein	tur	i	nærmiljøet	kan	innehalde	mange	interessante	samtalar	om	det	ein	opplever	og	ser	–	blomstrar,	dyrespor,	vegarbeid,	menneske,	situasjonar	–	når	dei	vaksne	aktivt	oppmuntrar	og	tek	initiativ	til	slike	samtalar. 	 Vaksne	med	eit	variert	ordforråd	opplever	at	også	barn	har	stor	kapasitet	for	ord.	Lukas	og	Ida	har	ulike	ord	for	fuglar,	truleg	på	grunn	av	ulike	språklege	førebilete: </p>
    <p><em type="italic">På småbarnsavdelinga sit barn og vaksne rundt bordet med brødskivene sine. Plutseleg peiker toårige Lukas ivrig mot fuglebrettet utanfor vindauget: <span type="quote" xml:lang="vep">«Se pippippen! Pippipp!»</span> Fleire barn vender blikket mot fuglane. <span type="quote" xml:lang="dan">«Er det raudstrupe?»</span> spør Ida, også to år.</em> </p>
    <p><em type="bold">1.2	 Språkleg	mangfald	i	barnehagen</em> </p>
    <p>Ein	god	barnehage	har	positive	haldningar	til	språkleg	og	kulturelt	mangfald.	Og	det	norske	språksamfunnet	rommar	mange	språkvariantar.	Somme	har	lange	tradisjonar	her	i	landet,	andre	har	ei	kortare	historie.	I	dag	er	dei	fleste	norske	barnehagar	fleirkulturelle,	fordi	dei	tek	omsyn	til	at	barna	har	ulike	førstespråk	og	ulik	kulturell	bakgrunn.	Dersom	barnehagen	fungerer	godt,	vil	barn	få	eit	naturleg	og	positivt	forhold	til	kulturelt	mangfald,	og	dette	er	ein	viktig	ressurs	både	for	enkeltmenneske	og	samfunnet	som	heilskap. 	 I	norsk	talemål	har	vi	dialektar	og	sosiolektar.	Norsk	har	to	skriftformer,	bokmål	og	nynorsk.	Samisk	språk	er	likeverdig	med	norsk.	Samane	er	eit	urfolk	i	Noreg,	og	samisk	har	eit	særleg	vern.	Både	Grunnlova,	samelova,	opplæringslova	og	barnehagelova	inneheld	særlege	reglar	om	bruk	av	samisk.	Målet	er	å	sikre	samisk	som	eit	levande	språk.	Då	må	språket	brukast	på	alle	samfunnsområde.	Også	kvensk	og	teiknspråk	er	sjølvstendige	språk	og	norske	minoritetsspråk,	noko	som	gir	desse	språkbrukarane	særlege	rettar,	mellom	anna	til	opplæring.	Dessutan	har	dei	reisande	(romanifolket)	og	romfolket	sine	eigne	språk,	romani	og	romanes.	Mediesamfunnet	gjer	at	vi	har	nær	kontakt	med	engelsk,	og	dei	fleste	forstår	godt	svensk	og	dansk.	Innvandringa	frå	andre	land	og	verdsdelar	dei	siste	femti	åra	har	ført	til	ei	radikal	endring	av	Noreg	som	språksamfunn.	Store	grupper	har	no	eit	anna	førstespråk	enn	norsk.	Eit	slikt	språkleg	mangfald	er	ingen	særnorsk	situasjon,	det	er	den	normale	situasjonen	verda	over. 	 Barnehagen	er	i	første	rekkje	ein	arena	for	munnleg	språk,	og	barn	erfarer	tidleg	at	barn,	personale	og	foreldre	bruker	ulike	variantar	av	talespråket.	I	svært	mange	familiar	bruker	dei	ulike	dialektar.	Personar	med	nynorskbakgrunn	bur	over	heile	landet,	det	same	gjeld	samar.	Barnehagen	må	ha	eit	bevisst	forhold	til	den	lokale	språksituasjonen	og	det	språklege	mangfaldet	i	lokalmiljøet	og	diskutere	eventuelle	praktiske	konsekvensar.	Mange	stader	i	landet	er	talemålet	ein	del	av	ein	lokal	eller	regional	identitet	og	blir	brukt	aktivt	i	den	pedagogiske	praksisen	i	barnehagen,	for	eksempel	i	songar	og	regler.	Ei	polsk	mor,	ein	samisk	far	eller	ein	familie	som	bruker	teiknspråk,	gjer	det	naturleg	at	ein	investerer	interesse	i	desse	språka,	og	at	ein	bruker	foreldra	som	ein	ressurs.</p>
    <p><em type="bold">Synleggjering gir eit språk verdi</em> </p>
    <p>Språk	som	ikkje	er	majoritetsspråk,	kan	vere	sårbare,	fordi	dei	er	mindre	i	bruk,	og	fordi	brukarane	kan	oppleve	at	dei	møter	negative	haldningar.	Barnehagen	si	oppgåve	er	å	vere	positiv	til	alt	språkleg	mangfald	og	å	arbeide	for	at	barn	kan	utvikle	eit	positivt	forhold	til	sitt	eige	språk.	Barn	utviklar	kulturell	toleranse	når	dei	vaksne	er	modellar	for	toleranse.	Det	kan	vere	spennande	å	syngje	på	andre	dialektar	enn	sin	eigen,	og	barn	gjer	det	ofte,	ikkje	minst	når	dei	syng	songane	til	populære	plateartistar.	Det	er	lett	å	motivere	barnehagebarn	til	å	lære	seg	å	telje	på	samisk	eller	thai,	lære	seg	ein	joik	eller	ei	russisk	regle.	Når	vi	bruker	eit	språk,	gir	vi	det	positiv	verdi. 	 Nynorsk	er	eit	mindretalsspråk.	Alle	barn	møter	nynorsk	i	skolen,	dei	bør	også	få	kjennskap	til	nynorsk	i	barnehagen.	Det	får	dei	når	dei	<em type="italic">høyrer</em>	nynorsk,	derfor	er	det	viktig	med	song,	høgtlesing	og	lydbøker	på	nynorsk.	Vaksne	høgtlesarar	kan	kjenne	seg	usikre	dersom	dei	er	lite	vane	med	å	lese	nynorsk,	men	erfaring	og	motivasjon	kan	endre	dette.	For	mange	opnar	nynorsk	opp	for	talemålsfarga	høgtlesing	på	ein	annan	måte	enn	bokmål. </p>
    <p><em type="bold">Kunnskap om språk gjer verda større</em> </p>
    <p>Språkleg	variasjon	er	eit	godt	utgangspunkt	for	samtalar	om	språk.	Ein	høyrer	ofte	barn	ta	initiativ	til	slike	samtalar,	for	eksempel	når	dei	oppdagar	at	<em type="italic">jeg</em>,	<em type="italic">æ</em>	og	engelsk	<em type="italic">I</em>	tyder	det	same.	Dersom	barn	lærer	ord	som	<em type="italic">dialekt</em>,	<em type="italic">bokmål</em>,	<em type="italic">nynorsk</em>,	<em type="italic">somali</em>,	<em type="italic">tospråkleg</em>	osv.,	har	dei	reiskapar	for	å	forstå	språkleg	variasjon.	Då	treng	dei	ikkje	seie	at	nokre	språk	er	<span type="quote">«annleis»</span>	eller	<span type="quote" xml:lang="ron">«rare»</span>,	og	dei	får	større	språkleg	medvit.	Kunnskap	gjer	oss	alle	tryggare. </p>
    <p><em type="bold">I	vår	barnehage</em> </p>
    <p type="listitem">•	Korleis	kan	vi	beskrive	det	språklege	og	kulturelle	mangfaldet	hos</p>
    <p xml:lang="fkv">oss?</p>
    <p type="listitem">•	Korleis	snakkar	barna	våre	om	<span type="quote">«andre	språk»</span>?</p>
    <p type="listitem">•	Korleis	merkar	vi	at	barna	er	interesserte	i	språk?</p>
    <p type="listitem">•	Kva	gjer	vi	for	å	utnytte	det	språklege	mangfaldet	og	barna	sine</p>
    <p xml:lang="nob">språkinteresser	som	pedagogisk	ressurs?</p>
    <p xml:lang="vep"><em type="bold">Les	meir	om</em> </p>
    <p type="listitem">•	språkleg	mangfald	i	Gjervan	(red.)	2006</p>
    <p>Seks femåringar har samla kongler i kvar sine spann. Barna har bakgrunn frå Kosovo, Tsjetsjenia,</p>
    <p>Thailand og Noreg. No vil dei telje konglene. Først tel dei på norsk, så tel dei til 5 på engelsk. Så tel alle</p>
    <p>på albansk, for alle lærte denne talrekka då Kosovo var temaland. Så står den tsjetsjenske talrekka for</p>
    <p>tur. Alle er med til 5, men guten med bakgrunn frå Tsjetsjenia tel vidare til 10. Dei andre barna er med</p>
    <p>etter beste evne. Så vil jenta frå Thailand telje på sitt språk. Dei andre synest lydane er vanskelege,</p>
    <p>men gjer så godt dei kan. Den norske jenta kan bidra med endå ein språkvariant: «Jag kan altså tala</p>
    <p xml:lang="swe">svenska: en, två, tre, fyra, fem!» Heile gjengen blir med.</p>
    <p xml:lang="nob"><em type="bold">2	 Språkutvikling	hos	barn</em> </p>
    <p>Språkutvikling	dreiar	seg	både	om	at	barnet	lærer	kva	det	kan	<em type="italic">bruke</em>	språket	til,	og	at	det	lærer	sjølve	språk<em type="italic">systemet</em>.	Når	barn	tek	del	i	språkleg	samspel	med	andre,	lærer	dei	begge	desse	sidene	ved	språket. </p>
    <p><em type="bold">2.1	 Utvikling	av	språkbruk</em> </p>
    <p>Språkbruk	handlar	mellom	anna	om	kva	vi	<span type="quote">«gjer»</span>	med	språket	(språkhandlingar):	Vi	spør,	nektar,	takkar,	helsar,	fortel,	fabulerer,	argumenterer,	forklarer,	tullar,	rimar,	lovar	osv.	Barn	tek	tidlig	språket	i	bruk	–	saman	med	kroppsspråk	–	for	å	gi	til	kjenne	at	dei	vil	ha	noko.	Frå	eittårsalderen	begynner	dei	å	setje	namn	på	dei	tinga	som	fangar	merksemda	deira.	Dei	lærer	også	tidleg	å	bruke	språket	til	å	protestere	(<em type="italic">Nei!</em>).	Utover	denne	tidlege	språkbruken	kan	det	vere	stor	variasjon	i	kva	barn	bruker	språket	til.	Barn	lærer	å	bruke	språket	på	dei	måtane	dei	høyrer	rundt	seg.	Barn	som	opplever	at	dei	vaksne	fortel,	undrar	seg	og	bruker	rim	og	humor,	blir	inspirerte	til	å	bruke	språket	slik	sjølve. </p>
    <p><em type="bold">2.2	 Fasar	i	språkutviklinga</em> </p>
    <p>I	det	språklege	samspelet	oppfattar	barn	lydane	i	morsmålet,	og	dei	erfarer	gradvis	kva	ord	og	ytringar	tyder.	Etter	kvart	oppdagar	dei	at	ein	del	av	orda	blir	bøygde,	og	dei	lærer	seg	litt	etter	litt	å	setje	fleire	ord	saman	til	setningar	og	små	forteljingar.	Dei	oppdagar	med	andre	ord	systemet	eller	grammatikken	i	morsmålet	sitt. 	 Språkutviklinga	kan	delast	i	tre	fasar.	Barn	begynner	gjerne	å	seie	dei	første	orda	sine	i	eittårsalderen,	derfor	startar	inndelinga	her.	Men	mykje	viktig	språklæring	har	alt	skjedd	i	det	første	leveåret.	Barn	går	inn	i	samspel	med	dei	nære	omsorgspersonane	frå	fødselen	av.	I	dette	samspelet	er	turveksling	ein	viktig	del,	og	den	vaksne	set	ord	på	det	barnet	ser	eller	opplever.	Før	barna	sjølve	greier	å	uttrykkje	forståelege	ord,	kommuniserer	dei	tydeleg	gjennom	blikk,	kroppsspråk	og	lydar	at	dei	forstår	mykje	av	det	som	blir	sagt.</p>
    <p><em type="bold">Fase 1: Det grunnleggjande systemet i språket, ca. 1–3-årsalderen</em> </p>
    <p type="listitem">–	 <em type="italic">Ordforråd</em>.	Barn	lærer	ord	som	er	knytte	til	dei	tinga	og	handlingane	dei	har	erfaring	med	i	dagleglivet.	Ordlæringa	går	seint	i	starten,	men	frå	1½–2-årsalderen	kjem	dei	inn	i	ein	intens	<span type="quote" xml:lang="swe">«ordsamlarperiode»</span>	på	om	lag	eitt	år. </p>
    <p type="listitem">–	 <em type="italic">Ordbøying</em>.	Barna	tek	i	bruk	hovudreglane	for	bøying	av	ord.	Unntaka	står	gjerne	att.	Derfor	er	det	normalt	at	dei	seier	<em type="italic">syngte</em>	og	<em type="italic">gidde</em>,	<em type="italic">håndane</em>	og	<em type="italic">brorer</em>,	<em type="italic">gamlare</em>	og	<em type="italic">storare</em>. </p>
    <p type="listitem">–	 <em type="italic">Setningar og tekst</em>.	Barna	set	ord	saman	til	korte	setningar.	Dei	kan	vanlegvis	ikkje	setje	fleire	setningar	saman	til	ei	lita	forteljing	enno. </p>
    <p type="listitem">–	 <em type="italic">Uttale</em>.	Barna	får	på	plass	dei	fleste	lydane.	Dei	lydane	norske	barn	strevar	mest	med,	er	rulle-r,	s-lyden,	sj-lyden	og	den	tjukke	l-lyden	(som	i	ordet	<em type="italic">sol</em>	i	austnorsk).	Mange	barn	strevar	også	med	å	uttale	<em type="italic">k</em>	og	<em type="italic">g</em>.	Desse	lydane	blir	uttalte	langt	bak	i	munnen	(mot	den	mjuke	delen	av	ganen),	og	det	kan	ta	tid	før	barna	beherskar	denne	delen	av	taleorgana.	Det	er	normalt	at	barn	erstattar	desse	lydane	med	<em type="italic">t</em>	og	<em type="italic">d</em>.	Dei	seier	<em type="italic">topp</em>	for	<em type="italic">kopp</em>	og	<em type="italic">dut</em>	for	<em type="italic">gut</em>.	Det	er	også	normalt	at	barna	utelèt	den	eine	konsonanten	i	konsonantgrupper:	<em type="italic">stol</em>	blir	<em type="italic">tol</em>	(eller	<em type="italic">dol</em>),	<em type="italic">sko</em>	blir	<em type="italic">ko</em>	(eller	<em type="italic">go</em>). </p>
    <p>I	løpet	av	treårsalderen	har	barna	tileigna	seg	hovudtrekka	i	førstespråket	(morsmålet)	sitt.</p>
    <p xml:lang="dan"><em type="bold">Fase 2: Forbetring, stabilisering og ordforråd, ca. 4–6-årsalderen</em> </p>
    <p type="listitem"><em type="italic">–  Ordforråd</em>.	Ordforrådet	veks	kraftig	hos	alle	barn	i	denne	perioden,	men	variasjonen	er	stor,	avhengig	av	det	språkmiljøet	barna	er	i. </p>
    <p type="listitem"><em type="italic">–  Ordbøying</em>.	Bøyingsmønstra	kjem	på	plass:	<em type="italic">song</em>,	<em type="italic">gav</em>,	<em type="italic">hendene</em>,	<em type="italic">brør</em>,	<em type="italic">eldre</em>,	<em type="italic">større</em>. </p>
    <p type="listitem"><em type="italic">–  Setningar og tekst</em>.	Barna	meistrar	lengre	setningar,	først	og	fremst	fordi	dei	no	i	aukande	grad	kan	nytte	småord	som	<em type="italic">og</em>,	<em type="italic">så</em>,	<em type="italic">men</em>,	<em type="italic">for</em>,	<em type="italic">når</em>,	<em type="italic">viss</em>,	<em type="italic">at</em>,	<em type="italic">som</em>	o.l.	Ein	del	barn	begynner	også	å	kunne	binde	fleire	setningar	saman,	slik	at	det	blir	ei	lita	forteljing.	Men	også	her	kan	det	vere	store	skilnader. </p>
    <p type="listitem"><em type="italic">–  Uttale</em>.	Lydane	og	konsonantgruppene	kjem	på	plass,	kanskje	med	unntak	av	<em type="italic">s</em>. </p>
    <p><em type="bold">Ord	og	omgrep</em> </p>
    <p>Orda våre er symbol. Det vil seie at dei viser til noko i omverda.</p>
    <p>Ordet appelsin kan vise til ein bestemt appelsin og til appelsinar generelt.  Sjølve ordet har både ei uttrykksside og ei innhaldsside. Med uttrykkssida</p>
    <p>meiner vi korleis ordet blir uttrykt i talen, altså det vi høyrer. (I skriftspråk er uttrykkssida slik vi ser ordet er skrive.) Med innhaldssida meiner vi kva ordet tyder.</p>
    <p>Er vi usikre på kva eit ord tyder, kan vi slå opp i ei ordbok. Der kan vi for eksempel finne at appelsin tyder <span type="quote" xml:lang="swe">«frukt av appelsintreet»</span>.  Eit omgrep, derimot, er det kvar enkelt av oss forstår med ordet – altså dei indre førestellingane vi får når vi høyrer eller les ordet. Det er ikkje alltid at omgrepa</p>
    <p>våre fell heilt saman med ordtydinga slik ho er definert i ordboka. For eksempel vil somme barn ha både grapefrukt og mandarin med i omgrepet appelsin. Andre</p>
    <p>barn kan ha lært seg å skilje appelsin frå desse andre fruktene. Ein viktig del av språkutviklinga handlar om at vi stadig utviklar og nyanserer omgrepa våre. Vi</p>
    <p>sorterer og klassifiserer dei i overomgrep og underomgrep – for eksempel mat, frukt, sitrusfrukt, appelsin.</p>
    <p>Eit viktig trekk ved omgrepa våre er at dei også omfattar assosiasjonar og kjensler som skriv seg frå situasjonar der vi har opplevt det orda viser til. For mange</p>
    <p>vil omgrepet appelsin vekkje positive kjensler og assosiasjonar fordi dei likar lukta og smaken, og fordi dei har ete appelsinar i trivelege samanhengar. Appelsin</p>
    <p>luktar jul og skitur! Andre assosierer appelsin først og fremst med vanskeleg skrelling, søl og klissete hender. Dermed blir kjenslene som omgrepet appelsin</p>
    <p>vekkjer, ikkje berre positive.  Assosiasjonane og kjenslene gjer at omgrepa våre blir djupare enn dersom</p>
    <p>vi berre har fått forklart ordbokstydinga. Mange vaksne vil nok seie at dei har ei mykje betre omgrepsforståing av appelsin enn av for eksempel granateple.</p>
    <p>Omgrep som ikkje er vovne inn i eit nettverk av erfaringar blir grunne, og vi gløymer dei mykje lettare.</p>
    <p><em type="bold">Fase 3: Tekstutviklingsfasen, frå ca. 6-årsalderen og utover</em> </p>
    <p>Rundt	seksårsalderen	kan	vi	vente	at	ein	del	barn	greier	å	fortelje	ei	historie	i	samanheng	utan	at	tilhøyraren	treng	spørje	for	å	forstå	kva	barnet	meiner,	eller	for	at	barnet	skal	kome	vidare	i	forteljinga.	I	perioden	fram	mot	niårsalderen	får	barn	grep	om	forteljinga,	og	om	dei	grammatiske	reglane	som	gjeld	for	korleis	vi	bind	setningar	saman.</p>
    <p><em type="bold">2.3	 Tospråkleg	utvikling</em> </p>
    <p>Mange	barn	i	Noreg	veks	opp	i	heimar	der	dei	ikkje	snakkar	norsk	til	dagleg.	For	å	fungere	i	det	norske	samfunnet	må	dei	bli	tospråklege.</p>
    <p>Dersom	barn	må	kommunisere	på	to	språk	før	treårsalderen,	seier	vi	at	dei	er	<em type="italic">samtidig</em>	(simultant)	tospråklege.	Då	lærer	dei	det	grunnleggjande	systemet	(fase	1)	i	begge	språka	samtidig.	Dette	er	det	vanlege	for	barn	som	veks	opp	med	to	språk	i	heimen	(tospråkleg	familie),	men	også	for	barn	som	begynner	tidleg	i	barnehagen	og	møter	andrespråket	der. 	 Dersom	barna	først	møter	andrespråket	i	treårsalderen	eller	seinare,	seier	vi	at	dei	er	<em type="italic">stegvis</em>	(suksessivt)	tospråklege.	Barnet	vil	då	utvikle	det	grunnleggjande	systemet	(fase	1)	i	andrespråket,	mens	det	er	i	fase	2	eller	3	i	utviklinga	av	førstespråket. </p>
    <p><em type="bold">Språka støttar kvarandre</em> </p>
    <p>Tospråkleg	utvikling	er	ei	heilskapleg	språkutvikling	der	<em type="italic">begge</em>	språka	blir	utvikla,	og	der	dei	støttar	kvarandre.	For	stegvis	tospråklege	barn	vil	det	sterkaste	språket	(førstespråket)	lenge	støtte	utviklinga	av	det	svakaste	språket	(andrespråket).	Det	er	mykje	barna	berre	treng	lære	på	eitt	av	språka,	så	kan	dei	overføre	det	til	det	andre	språket	seinare.	Det	gjeld	mellom	anna	kva	vi	bruker	språket	til.	Tospråklege	barn	kan	<span type="quote">«gjere»</span>	mykje	meir	på	førstespråket	enn	dei	kan	på	norsk.	Men	når	dei	kan	foreslå,	fortelje,	forklare,	tulle	osv.	på	førstespråket,	er	det	enklare	å	overføre	det	til	norsk	seinare. </p>
    <p><em type="bold">Førstespråk	og	andrespråk,	tospråkleg	og	einspråkleg</em> </p>
    <p>Førstespråket er det språket barnet møter frå fødselen av (morsmålet). Dersom mor og far snakkar kvart sitt språk heime, får barnet to førstespråk. Andrespråket er storsamfunnet sitt språk, altså norsk i Noreg. Vi kallar det andrespråk også om</p>
    <p>det faktisk blir det tredje språket barnet lærer.  Tospråklege barn er dei som skal lære norsk som andrespråk, same kor langt dei er komne i norsklæringa, og einspråklege barn er dei som nyttar eitt språk både heime og elles i samfunnet.</p>
    <p>Morsmålet er viktig for opplevinga av eigen identitet og meistring på mange område. Eit godt utvikla</p>
    <p>morsmål er ein grunnleggjande føresetnad for den vidare språklege utviklinga, også når det gjeld</p>
    <p>skriftspråk og leseforståing.</p>
    <p>Rammeplan for barnehagen, side 29 Gjennom	samtale	på	førstespråket	byggjer	barna	også	opp	ei	stor	mengd	omgrep.	Når	dei	har	klare	indre	førestellingar	om	gjenstandar	og	abstrakte	forhold,	handlingar	og	hendingar,	er	det	seinare	relativt	lett	å	lære	seg	orda	for	dette	også	på	norsk. 	 Det	er	viktig	at	dei	tospråklege	barna	får	vere	aktivt	med	i	fortelje-	og	lesestunder	på	førstespråket.	Det	skjer	mykje	språklæring	i	slike	situasjonar,	og	det	å	lære	korleis	ei	forteljing	er	bygd	opp,	tek	fleire	år.	Barna	kan	ikkje	vente	med	å	lytte	til	forteljing	og	høgtlesing	til	dei	kan	gjere	det	på	norsk.	Då	misser	dei	verdifulle	år	av	språkutviklinga	for	begge	språka	sine. 	 Det	er	på	denne	bakgrunnen	vi	seier	at	dersom	tospråklege	barn	skal	bli	gode	i	<em type="italic">norsk</em>,	må	vi	styrkje	<em type="italic">førstespråket</em>.	Det	er	ikkje	nok	berre	å	arbeide	med	norsk.	Barnehagen	må	derfor	stimulere	til	at	barna	får	bruke	førstespråket.	Både	tospråklege	assistentar,	foreldre	og	leikekameratar	med	same	førstespråk	–	og	gjerne	ein	<span type="quote" xml:lang="sma">«lesevenn»</span>	frå	nærmaste	barneskole	–	er	viktige	for	utviklinga	av	førstespråket,	og	dermed	også	for	utviklinga	av	andrespråket. </p>
    <p><em type="bold">Korleis lærer barn andrespråket sitt?</em> </p>
    <p>Barn	lærer	andrespråket	på	same	måten	som	dei	lærer	førstespråket.	Når	dei	er	aktive	i	språkleg	samspel,	tek	dei	til	seg	nye	ord	og	oppdagar	litt	etter	litt	det	språklege	systemet	for	ordbøying	og	setningsbygning.	Også	her	gjeld	det	at	den	vaksne	tek	imot	<em type="italic">innhaldet</em>	i	det	barnet	seier,	<em type="italic">utvidar</em>	barnet	sine	ytringar,	men	<em type="italic">ikkje rettar på</em>	språket	til	barnet	(sjå	kap.	3.1). 	 Alle	som	lærer	eit	andrespråk,	vil	også	ha	nytte	av	tilrettelagde	språklæringssituasjonar.	Barnehagebarn	treng	tilrettelegging	først	og	fremst	for	å	få	eit	større	ordforråd	på	norsk.	Etter	kvart	er	det	utvikla	fleire	modellar	og	materiell	som	er	meint	for	strukturerte	norsklæringssituasjonar	i	barnehagen.	Det	finst	snakkepakkar	og	språkposar,	bilete	og	spel.	Tenkjer	vi	på	å	kjøpe	inn	materiell,	må	vi	alltid	vurdere	om	det	kan	brukast	på	ein	slik	måte	at	det	kan	inspirere	til	undring	og	samtale	og	styrkje	barna	si	omgrepsforståing.	For	eksempel	finst	det	mange	slags	biletkort	der	poenget	</p>
    <p>Kvar torsdag i september og oktober går fjerdeklassingane Jospin og Imran frå SFO til barnehagen. Dei</p>
    <p>er lesevenner for kvart sitt barn med same førstespråk som dei sjølve. Når dei kjem fram, leiker dei litt</p>
    <p>med barna, før dei set seg tett saman og les boka. Både elevane og barnehagebarna gler seg til desse</p>
    <p>torsdagane. Til våren vil dei kome att og lese nye bøker.</p>
    <p>er	at	barnet	skal	seie	dei	norske	orda	for	det	dei	ser	på	bileta.	Biletkort	kan	vere	fine	for	at	barna	skal	kjenne	att	og	snakke	om	ting	dei	allereie	har	erfaring	med.	Men	bilete	gir	generelt	for	lite	erfaring	med	ukjende	ting	til	at	ein	kan	danne	nye	omgrep.	I	beste	fall	blir	omgrepa	svært	grunne.</p>
    <p>Dei	gode,	tilrettelagde	språklæringssituasjonane	handlar	om	at	barna	får	gjere	<em type="italic">erfaringar</em>,	som	dei	så	får	ord	for	i	tallause	samtalar.	Di	fleire	direkte	sanseerfaringar	barna	gjer,	di	betre	blir	omgrepslæringa.	Bilete	som	barn	og	vaksne	tek	sjølve,	kan	derfor	fungere	godt.	Bileta	hjelper	barna	med	å	hugse	kva	dei	har	vore	med	på,	og	dei	kan	vere	utgangspunkt	for	mange	samtalar	der	barna	får	inn	dei	norske	orda	i	meiningsfulle	samanhengar.	Også	litteraturarbeid	er	viktig	å	leggje	til	rette	spesielt	for	dei	tospråklege	barna.	Her	har	faste	barnegrupper	med	bruk	av	<em type="italic">konkrete gjenstandar</em>	(bokkoffertar)	vist	seg	å	vere	ein	god	arbeidsmåte	(Sandvik	og	Spurkland	2009),	sjå	også	side	39.	Også	einspråklege	barn	har	stort	utbytte	av	slike	arbeidsmåtar. </p>
    <p><em type="bold">Når har barna lært andrespråket?</em> </p>
    <p>Når	barn	med	eit	anna	førstespråk	enn	norsk	begynner	i	barnehagen,	får	dei	ofte	ein	periode	der	dei	er	svært	tause.	Dei	lyttar	seg	inn	i	det	nye	språket.	Men	barn	lærer	ikkje	språk	berre	ved	å	lytte,	dei	må	også	inngå	i	eit	samspel	der	dei	får	sjansen	til	å	<em type="italic">forstå</em>	noko	av	det	som	blir	sagt,	og	svare	gjennom	blikk	og	kroppsspråk.	Gleda	er	ofte	stor	når	barna	endeleg	begynner	å	seie	noko	på	norsk. 	 Ein	reknar	med	at	det	tek	om	lag	to	år	å	utvikle	andrespråket	så	godt	at	ein	kan	snakke	flytande	om	konkrete	kvardagsting	med	støtte	i	<span type="quote">«her	og	no»</span>-situasjonen.	Men	det	tek	fem	til	sju	år	for	å	utvikle	andrespråket	så	godt	at	det	blir	ein	reiskap	for	tenking,	problemløysing	og	læring	(Hyltenstam	1996). </p>
    <p>Personalet må (...) oppmuntre barn med to- eller fleirspråkleg bakgrunn til å vere språkleg aktive og</p>
    <p>samtidig hjelpe dei til å få erfaringar som byggjer opp omgrepsforståinga og ordforrådet på norsk.</p>
    <p>Rammeplan for barnehagen, side 35 (vår utheving)</p>
    <p>Gjennom prosjektet Lesefrø har fleire bibliotek etablert filialar i barnehagar med mange tospråklege</p>
    <p>barn. Målet er at denne gruppa skal få god tilgang til bøker, faste leseaktivitetar og gode</p>
    <p>leseopplevingar, som mellom anna gir barna betre ordforråd.</p>
    <p><em type="italic">Sjå http://lesesenteret.uis.no/category.php?categoryID=5121.</em> </p>
    <p><em type="bold">2.4	 Utvikling	av	skriftspråk</em> </p>
    <p>Skriftspråkutviklinga	til	eit	barn	tek	til	i	tidleg	barnehagealder.	Ho	startar	når	barna	får	dei	første	førestellingane	om	kva	det	vil	seie	å	lese	og	skrive.	Når	barna	er	med	i	lese-	og	skriveaktivitetar,	og	når	dei	utforskar	skrift	i	samspel	med	andre,	tileignar	dei	seg	gradvis	skriftspråket.	Lese-	og	skriveutviklinga	er	ein	samanhengande	prosess.	Barna	når	ikkje	like	langt	i	barnehagealderen,	og	prosessen	blir	ført	vidare	i	skolen.</p>
    <p><em type="bold">Skriftspråket – både ein kode og eit innhald</em> </p>
    <p>Når	vi	skriv,	kodar	vi	det	vi	vil	seie	inn	i	skriftteikn	(bokstavar,	skrivne	ord).	Når	vi	les,	avkodar	vi	skriftteikna	slik	at	vi	finn	meining	i	det	som	er	skrive.	Den	som	skal	lære	å	skrive	og	lese,	må	derfor	meistre	både	innhaldet	og	sjølve	kodinga.	Den	viktigaste	oppgåva	for	barnehagen	er	å	arbeide	med	innhaldet.	Det	gjer	vi	ved	å	utvikle	ordforrådet	til	barna	og	gi	dei	gode	omgrep	og	mange	og	varierte	erfaringar	med	forteljing	og	høgtlesing,	slik	at	dei	blir	i	stand	til	å	følgje	ei	historie	frå	byrjing	til	slutt.	Når	vi	les	høgt	for	barna,	bør	vi	òg	stadig	ta	dei	med	i	samtalar	der	dei	får	bruke	opplysningane	i	teksten	til	å	danne	seg	relevante	forventningar	om	kva	som	kjem	til	å	skje	vidare,	sjå	også	kap.	3.3. 	 For	å	lære	seg	å	<em type="italic">avkode</em>	ein	skriftleg	tekst	treng	barna	språkleg	medvit. </p>
    <p><em type="bold">Språkleg	medvit</em> </p>
    <p>Barn har språkleg medvit når dei har oppdaga at språket er eit fenomen dei kan snakke om. Det handlar om å kunne skifte perspektiv frå innhaldssida i eit ord (kva ordet tyder) til uttrykkssida i ordet (korleis det lyder). I barnehagealderen er</p>
    <p>den viktigaste forma for språkleg medvit å vite kva eit ord er, og at orda består av lydar. Språkleg medvit blir sett på som eit vilkår for at barn skal kunne løyse</p>
    <p>skriftspråkkoden. Utan språkleg medvit kan barn ikkje forstå spørsmål som <span type="quote">«Kva for ein lyd begynner sol på?»</span> Dei vil tenkje på sola på himmelen, som er rund, gul og varm, men utan lyd. Seksårsalderen blir rekna som den beste alderen for å utvikle eit sterkt språkleg medvit, men grunnlaget blir lagt lenge før gjennom rim, dikt og</p>
    <p>språkleik (sjå kap. 3.2).  Barn utviklar også språkleg medvit gjennom erfaringar med skriftspråket.</p>
    <p><span type="quote">«Kva står det der?»</span> spør dei gjerne og peiker på skrivne ord. Samtalar om skriven tekst gjer det lettare for ein del barn å <span type="quote">«sjå»</span> språket og snakke om det.</p>
    <p><em type="bold">Den tidlege skrivinga</em> </p>
    <p>Barn	ser	skrift	overalt:	på	klede,	på	esker	med	leiker	og	i	leiketøysreklame,	på	godteripapir,	på	frukostbordet,	på	mobiltelefonar	og	skjermar,	på	oppslag,	plakatar	og	skilt	–	i	tillegg	til	skrift	i	bøker,	aviser	og	blad.	Etter	kvart	blir	dei	klar	over	at	skrifta	<span type="quote">«seier»</span>	noko,	og	på	same	måten	som	med	utviklinga	av	det	munnlege	språket	begynner	barnet	ubevisst	å	søkje	etter	system	og	reglar	i	skriftspråket.	Ut	frå	dei	skriveaktivitetane	barna	sjølve	set	i	gang,	kan	vi	snakke	om	ulike	fasar	i	utviklinga:</p>
    <p>1	 <em type="italic">Kjennskap til at skrift er noko anna enn teikning</em>.	Barna	viser	med	blyant	og	papir	at	dei	veit	at	skrift	er	oppstykka	i	mindre	einingar	(bokstavar	og	ord).	Dei	etterliknar	trekk	i	den	skrifta	dei	ser	rundt	seg,	for	eksempel	at	skrifta	følgjer	linjer.	Etter	kvart	kan	dei	fylle	heile	ark	med	skriftetterlikning	(ofte	kalla	leikeskrift).	Mange	kan	også	<span type="quote" xml:lang="sma">«lese»</span>	slike	tekstar	i	fantasien. 2	 <em type="italic">Utforsking av bokstavar</em>.	Barna	skriv	bokstavar	eller	bokstavliknande	former.	Eit	typisk	eksempel	er	ein	E	med	altfor	mange	tverrstrekar.	Dei	startar	som	regel	med	å	prøve	å	skrive	bokstavane	i	sitt	eige	namn.	<span type="quote" xml:lang="fin">«Min»</span>	bokstav	er	viktig	i	identitetsutviklinga. </p>
    <p>3	 <em type="italic">Heilordsskriving</em>.	Barna	skriv	enkelte	ord	dei	har	lært	seg	utanåt.	Ofte	teiknar	dei	sjølvportrett	og	skriv	sitt	eige	namn	på	arket.	På	teikningar	dei	vil	gi	til	nokon	dei	set	pris	på,	skriv	dei	<span type="quote">«til	–	frå»</span>-tekst:	<em type="italic">TIL MAMMA FRÅ JACOB</em>.	Gjennom	teikning	og	tekst	uttrykkjer	dei	både	identitet	og	ein	relasjon	til	andre,	og	dei	tek	dei	første	stega	over	i	skriftleg	kommunikasjon.	Men	dei	har	enno	ikkje	løyst	skriftspråkkoden! 4	 <em type="italic"><span type="quote">«Lyd for lyd»</span>-skriving</em>	(fonologisk	skriving).	Barna	har	oppdaga	samanhengen	mellom	lyd	og	bokstav	og	har	begynt	å	analysere	ord	i	lydar.	No	skriv	dei	bokstavar	for	dei	lydane	dei	greier	å	finne	i	orda.	Konsonantane	er	lettast	å	skilje	ut	i	talen,	derfor	manglar	det	ofte	vokalar	i	dei	tidlegaste	skrivne	tekstane	til	barn,	for	eksempel	<em type="italic">VL</em>	for	vil,	<em type="italic">HD</em>	for	hadde	og<em type="italic"> HLSN</em>	for	<span type="quote" xml:lang="dan">«hilsen»</span>.	Til	å	begynne	med	må	den	som	skal	lese	slike	tekstar,	gjerne	ha	vore	til	stades	i	situasjonen	for	å	forstå	kva	barnet	har	skrive. </p>
    <p>Den	siste	fasen	i	denne	utviklinga,	<em type="italic">ortografisk skriving</em>,	når	barna	ein	gong	i	skolealderen.	Det	inneber	at	dei	har	lært	rettskrivingsreglar	og	skriv	tilnærma	korrekt. </p>
    <p><em type="bold">Den tidlege lesinga</em> </p>
    <p>I	arbeidet	med	å	lære	å	avkode	skriven	tekst	går	barna	igjennom	tilsvarande	fasar	som	i	skriving.</p>
    <p>1	 <em type="italic">Lesing av logoar</em>.	Barna	kan	peike	på	enkelte	logoar	og	seie:	<span type="quote">«Der	står	det	lego.»</span>	eller	<span type="quote" xml:lang="dan">«Der	står	det	coca	cola.»</span>	Dei	tolkar	ein	heilskapleg	design.	Dei	les	ikkje	ved	hjelp	av	bokstavane,	men	det	er	likevel	eit	viktig	steg	på	vegen	mot	lesing. 2	 <em type="italic">Heilordslesing</em>.	Barna	kjenner	att	enkeltord,	for	eksempel	sitt	eige	namn	og	namna	på	viktige	personar,	<em type="italic">til</em>,	<em type="italic">frå</em>	og	enkelte	andre	ord.	I	denne	fasen	har	dei	enno	ikkje	løyst	skriftspråkkoden. 3	 <em type="italic"><span type="quote">«Lyd for lyd»</span>-lesing</em>	(fonologisk	lesing).	Barna	har	no	oppdaga	samanhengen	mellom	lyd	og	bokstav,	og	dei	har	begynt	å	kunne	trekkje	lydane	saman	til	ord.	Skriftspråkkoden	er	løyst! </p>
    <p>Den	siste	fasen	i	denne	utviklinga,	<em type="italic">ortografisk lesing</em>,	når	barna	sjeldan	i	barnehagealderen.	Ortografisk	lesing	inneber	at	avkodinga	går	automatisk. </p>
    <p><em type="bold">Skriftleg kommunikasjon skjer ikkje berre med bokstavar</em> </p>
    <p>Barna	si	utforsking	av	skriftleg	kommunikasjon	handlar	ikkje	berre	om	tekstar	skrivne	med	bokstavar.	Barna	oppdagar,	fortolkar	og	tek	i	bruk	også	andre	typar	teikn,	for	eksempel	smilefjes	og	hjarte.	Den	tidlege	skrivinga	er	ofte	kopla	til	teikningar,	som	også	har	mange	meiningsberande	teikn,	for	eksempel	fargen	rosa	og	lange	augevipper	som	teikn	på	feminitet.</p>
    <p>Hallvard, snart 5 år</p>
    <p>Ragnhild på fire år har fått bursdagsinvitasjon frå Hallvard. Hallvard har, med litt hjelp, sjølv skrive</p>
    <p>namnet Ragnhild på kortet. Der prikken over i-en skulle vere, hadde han i staden teikna eit lite hjarte.</p>
    <p><span type="quote">«Eg trur han er litt forelska i meg!»</span>, sa Ragnhild då ho såg kortet.</p>
    <p><em type="bold">I	vår	barnehage</em> </p>
    <p type="listitem">•	Er	vi	bevisste	på	korleis	vi	bruker	språket	(kva	for	språkhandlingar</p>
    <p>vi	utfører)	saman	med	barna	i	løpet	av	ein	vanleg	dag?</p>
    <p type="listitem">•	Korleis	arbeider	vi	for	at	<em type="italic">alle</em>	barn	–	både	einspråklege	og	</p>
    <p>tospråklege	–	får	god	omgrepsforståing?</p>
    <p type="listitem">•	Kva	gjer	vi	i	samband	med	utviklinga	av	førstespråket	til	dei</p>
    <p>tospråklege	barna	i	vår	barnehage?</p>
    <p type="listitem">•	I	kva	grad	<em type="italic">ser</em>	og	støttar	vi	den	tidlege	skriftspråkutviklinga	til	</p>
    <p xml:lang="swe">barna?</p>
    <p xml:lang="vep"><em type="bold">Les	meir	om</em> </p>
    <p type="listitem" xml:lang="nob">•	språkutvikling	i	Espenakk	o.fl	2007</p>
    <p type="listitem">•	utvikling	av	språkbruk	i	Valvatne	og	Sandvik	2007	(kap.	4)	og	i</p>
    <p xml:lang="nob">Høigård	2006	(kap.	2)</p>
    <p type="listitem">•	korleis	barn	lærer	språksystemet	i	Høigård	2006	(kap.	3)</p>
    <p type="listitem">•	tospråkleg	utvikling	og	norsk	som	andrespråk	i	Valvatne	og	Sandvik</p>
    <p>2007	(kap.	7),	i	Sandvik	og	Spurkland	2009	(del	I)	og	i	Kibsgaard	og	Husby	2009.	Sjå	filmen	<em type="italic">Med språket som døråpner – om språkstimulering av minoritetsspråklige barn</em>. </p>
    <p type="listitem">•	tidleg	skriving	hos	barn	i	Høigård	2006	(kap.	8	og	9)	og	Lorentzen</p>
    <p type="listitem" xml:lang="nob">•	språkutvikling	og	språkstimulering	av	tale	og	skrift	i	Hagtvet	2002</p>
    <p><em type="bold">3	 Språkstimulering	i	barnehagen</em> </p>
    <p>Barn	utviklar	språk	i	samspel	med	andre	menneske.	Dei	må	også	kjenne	personleg	interesse	for,	og	personleg	utbytte	av,	å	gå	inn	i	ulike	kommunikasjonssituasjonar.	Fem	aktivitetar	er	særleg	fruktbare	for	språkutvikling	hos	barn:</p>
    <p type="listitem">•	god	samtale</p>
    <p type="listitem">•	rim,	regler,	dikt	og	song</p>
    <p type="listitem">•	forteljing	og	høgtlesing</p>
    <p type="listitem" xml:lang="isl">•	leik</p>
    <p type="listitem">•	utforsking	av	skriftspråket</p>
    <p><em type="bold">3.1	 Ein	barnehage	med	gode	samtalar</em> </p>
    <p>Når	vi	stiller	spørsmål,	inviterer	vi	barna	inn	i	samtalen,	og	dermed	inn	i	språket.	<span type="quote">«Har	du	så	tung	bleie,	du?	Vil	du	ha	ny	bleie	no?»</span>	seier	den	vaksne	til	spedbarnet	som	ligg	på	stellebordet.	Den	vaksne	ventar	ikkje	å	få	svar	på	desse	spørsmåla,	men	dei	er	turvekslingssignal	som	fortel	barnet	at	no	er	det	din	tur	til	å	gi	meg	eit	signal! 	 Vaksne	må	ta	imot	<em type="italic">innhaldet</em>	i	det	barnet	vil	formidle,	det	er	den	beste	måten	å	stimulere	språkutviklinga	på.	Di	yngre	barnet	er,	di	viktigare	er	det	at	vi	set	ord	på	det	som	fangar	interessa	og	svarer	slik	at	vi	stadfestar	innhaldet	før	vi	fører	samtalen	vidare.	Når	eitt-	eller	toåringen	ser	ut	gjennom	glaset	i	barnehagen	og	seier:	<span type="quote" xml:lang="smj">«Mamma	bin!»</span>,	kan	den	vaksne	vise	at	ho	har	teke	imot	innhaldet	ved	å	svare:	<span type="quote">«Ja,	der	er	bilen	til	mamma.»</span>	Deretter	kan	ho	halde	fram:	<span type="quote">«No	kjem	mamma	for	å	hente	deg.»</span>	Når	fireåringen	fortel:	<span type="quote">«Eg	speis	fire	pølser	i	går!»</span>,	er	meininga	heilt	klart	at	den	vaksne	skal	bli	imponert.	Det	gode	svaret	frå	den	vaksne	er	då	å	vise	med	kroppsspråk	og	stemme	at	ho	er	imponert:	<span type="quote">«Spiste	du	fire	pølser?»</span>	før	ho	gir	ein	kommentar:	<span type="quote">«Det	var	mykje!»</span> </p>
    <p><em type="bold">Kva skjer når vi rettar på språket til eit barn?</em> </p>
    <p>I	eksempla	ovanfor	<em type="italic">utvidar</em>	den	vaksne	det	barna	seier.	Å	utvide	vil	seie	at	vi	tek	opp	att	barnet	si	ytring	med	ei	endring,	slik	at	ytringa	får	rett	språkleg	form	(det	vil	seie	ei	form	som	er	i	samsvar	med	talemålet	til	den	vaksne).	Dermed	sikrar	vi	oss	at	barna	stadig	møter	språket	i	den	forma	dei	strekkjer	seg	etter.	Utviding	er	ikkje	det	same	som	å	<em type="italic">rette</em>	på	barnet	sitt	språk.	Når	vi	rettar	på	språket,	fokuserer	vi	på	den	avvikande	forma:	<span type="quote">«Det	heiter	ikkje	speis,	det	heiter	spiste.»</span>	Små	barn	forstår	som	regel	berre	<em type="italic">at</em>	dei	har	sagt	noko	feil,	ikkje	<em type="italic">kva</em>	som	var	feil,	når	dei	får	slike	korrigeringar.	Blir	dei	mykje	retta	på,	lærer	dei	ikkje	meir	språk,	men	kanskje	heller	at	det	ikkje	er	kjekt	å	vere	med	i	samtalar. </p>
    <p><em type="bold">Kvardagssamtalen</em> </p>
    <p>Gode	samtalar	går	føre	seg	kvar	som	helst,	når	som	helst	og	kan	vere	om	kva	som	helst,	og	det	er	kvardagssamtalen,	for	eksempel	rundt	måltidet,	i	tilknyting	til	leikeaktivitetar	og	ved	påkleding,	som	er	den	vanlegaste	og	viktigaste	samtalen.	Det	er	viktig	at	barnehagepersonalet	prioriterer	samtalar	med	barna	og	ikkje	med	kvarandre. 	 Etter	kvart	tileignar	barn	seg	ein	samtalekompetanse:	Dei	kan	ta	imot	og	gi	turvekslingssignal,	dei	kan	følgje	opp	eigne	og	andre	sine	innspel,	og	dei	kan	halde	fast	på	og	vidareføre	eit	tema.	Dette	har	dei	lært	gjennom	å	ha	vore	deltakarar	i	ei	uendeleg	rekkje	samtalar. 	 Når	vaksne	samtalar	med	fleire	barn,	er	det	viktig	at	alle	barna	får	vere	aktive.	Det	kan	vi	få	til	for	eksempel	ved	å	spørje:	<span type="quote">«Forstod	de	kva	Tiril	meinte?»</span>,	<span type="quote">«Det	var	spennande	Asif,	kan	du	seie	det	ein	gong	til,	slik	at	alle	kan	høyre?»</span>	Gjennom	heile	samtalen	er	det	viktig	å	inkludere	kvarandre,	slik	at	samtalen	ikkje	berre	involverer	den	vaksne	og	eitt	barn	om	gongen.</p>
    <p><em type="bold"><span type="quote">«Her og no»</span>- og <span type="quote" xml:lang="dan">«der og då»</span>-samtalar</em> </p>
    <p>Dei	yngste	barna	er	avhengige	av	den	konkrete	situasjonen	dei	er	i,	og	samtalar	om	det	som	er	rundt	dei	<span type="quote">«her	og	no»</span>.	Gradvis	utviklar	dei	ei	meistring	av	det	situasjonsuavhengige	språket,	<span type="quote" xml:lang="dan">«der	og	då»</span>-språket.	Dei	kan	då	fortelje	om	opplevingar	dei	har	hatt,	om	saker	dei	gler	seg	til	å	oppleve,	og	om	ting	og	personar	som	ikkje	er	konkret	til	stades	akkurat	her	og	akkurat	no.</p>
    <p><em type="bold">Samtalar med utgangspunkt i barn sine erfaringar og interesser</em> </p>
    <p>Ikkje	alle	samtalar	mellom	barn	og	vaksne	er	like	gode.	Ein	mindre	god	samtale	kan	for	eksempel	vere	prega	av	at	den	vaksne	aller	helst	vil	snakke	sjølv,	eller	at	den	vaksne	ikkje	høyrer	etter	kva	barnet	seier.	Då	kan	barnet	misse	interessa	for	å	vere	med.	I	dei	gode	samtalane	opplever	barn	at	dei	når	fram	med	det	dei	har	på	hjartet.	Det	gir	dei	lyst	til	å	snakke	og	strekkje	seg	lenger	språkleg.	Dette	er	ikkje	minst	viktig	med	tanke	på	tospråklege	barn	og	barn	som	av	ulike	grunnar	kan	ha	problem	med	å	gjere	seg	forstått.	Vi	må	vise	interesse	for	barna	sin	intensjon	i	kommunikasjonen:	Kva	er	det	du	vil	fortelje	meg? 	 Det	er	eit	godt	utgangspunkt	å	samtale	om	noko	barnet	har	opplevd.	<span type="quote">«Hugsar	du	då	vi	var	i	butikken?	Kan	du	fortelje	dei	andre	om	det	rare	vi	opplevde	då?»</span>	<span type="quote">«Kva	gjorde	du	på	bursdagen	din?»</span>	kan	vi	spørje,	og	så	er	samtalen	i	gang.	Då	gir	vi	barnet	ein	sjanse	til	å	fortelje,	til	å	velje	sjølv	kva	det	vil	fortelje	om,	og	til	å	halde	på	ordet	over	litt	tid.	For	små	barn	og	for	barn	som	held	på	å	lære	norsk,	er	det	viktig	at	vi	stiller	spørsmål	som	vi	veit	at	dei	kan	svare	på.	Då	kan	for	eksempel	<span type="quote" xml:lang="fkv">«Boka	mi»</span>	vere	ein	port	til	barnet	sine	erfaringar.	I	slike	bøker	er	det	bilete	av	barnet	sin	familie	og	heim.	Boka	kan	òg	innehalde	teikningar	og	andre	ting	barnet	har	laga,	bilete	frå	turar	barnet	har	vore	på,	yndlingsleiker	og	kanskje	nokre	vanlege	ord	frå	barnet	sitt	førstespråk.</p>
    <p xml:lang="nob"><em type="bold">Spørsmål som motiverer</em> </p>
    <p>Samtalar	inneheld	mange	og	ulike	typar	spørsmål,	og	nokre	spørsmål	utviklar	betre	samtalar	enn	andre.	<em type="italic">Opne spørsmål</em>	har	ikkje	svar	som	er	bestemte	på	førehand,	og	alle	får	dermed	ein	sjanse	til	å	kome	med	sine	synspunkt.	<span type="quote">«Kva	synest	de	at	vi	skal	gjere	no?»</span>	I	mange	samtalar	med	barn	vil	vi	som	spør,	kjenne	<span type="quote">«det	vaksne»</span>	svaret,	men	vi	spør	likevel.	For	vi	<em type="italic">er</em>	interesserte	i	å	høyre	kva	barna	har	å	seie,	og	vi	<em type="italic">vil</em>	gjerne	snakke	med	dei.	Opne	spørsmål	inviterer	til	vidare	samtale,	mens	<em type="italic">lukka spørsmål</em>	gir	svar	som	<em type="italic">Ja</em>,	<em type="italic">Nei</em>	eller	<em type="italic">Veit ikkje</em>.	Lukka	spørsmål	kan	i	somme	tilfelle	setje	punktum	for	vidare	samtale.	Mange	samtalar	opnar	likevel	med	lukka	spørsmål	som	etablerer	eit	band	mellom	barna	og	samtaleemnet,	for	poenget	er	å	stille	spørsmål	som	gir	dei	lyst	til	å	samtale	og	fortelje.	<span type="quote">«Er	det	nokon	her	som	har	dyr	heime?»</span>	Ungane	sine	svar	på	slike	spørsmål	tek	utgangspunkt	i	engasjement	og	erfaringar,	og	derfor	skaper	dei	interesse	for	emnet. 	 I	språkstimuleringsperspektiv	er	samtalar	om	språk	særleg	viktige,	jf.	også	sidene	32	og	34).	I	eksempelet	nedanfor	viser	den	vaksne	begeistring	for	barnet	si	språklege	oppdaging	og	nyttar	høvet	til	å	invitere	til	vidare	refleksjonar	om	språk: </p>
    <p><em type="italic">Tilde (5 år): Eg kalla akvarium for fiskebur då eg var lita!</em> <em type="italic">Vaksen: Korleis kom du på eit så stilig ord som fiskebur?</em> </p>
    <p><em type="bold">Førebudde samtalar</em> </p>
    <p>I	ein	førebudd	samtale	har	den	vaksne	på	førehand	planlagt	spørsmål	som	kan	lokke	fram	barna	sine	observasjonar	og	tankar.	I	desse	samtalane	er	det	eit	poeng	at	barna	skal	interessere	seg	for	og	halde	på	eit	tema	over	tid,	og	dei	vaksne	har	ei	ordstyrande	rolle,	slik	at	assosiasjonane	ikkje	blir	for	lause.	Det	er	ikkje	eit	mål	at	den	vaksne	skal	presse	igjennom	sin	plan	for	samtalen.	Vi	skal	heile	tida	lytte,	improvisere	og	vere	klare	til	å	vidareføre	barna	sine	eigne	innspel,	for	eksempel	med	nye	spørsmål	som	utviklar	samtalen.	Dei	førebudde	spørsmåla	kan	vi	bruke	dersom	samtalen	går	i	stå,	eller	når	vi	vil	ta	eit	styrande	grep	for	å	føre	samtalen	eit	steg	vidare. 	 For	å	få	til	eit	godt	samspel	kan	det	vere	lurt	å	dele	barna	i	mindre	grupper.	Ein	må	dessutan	setje	av	tid.	Eksempel	på	førebudde	samtalar	er	samtalar	om	språk	ved	hjelp	av	drama	(side	34),	litterære	samtalar	(side	41)	og	filosofiske	samtalar. 	 Filosofiske	samtalar	tek	for	seg	filosofiske	tema,	men	er	samtidig	ein	metode	for	å	undersøkje	omgrep,	argument	og	samanhengar.	I	den	filosofiske	samtalen	er	det	den	vaksne	som	styrer	samtalen	ved	å	stille	spørsmål	som	utfordrar	barna	og	får	dei	til	å	tenkje	og	å	grunngi	svara	sine.	Eit	filosofisk	spørsmål	er	eit	grunnleggjande	spørsmål	som	kan	ha	mange	ulike	svar.	Aktuelle	tema	for	filosofiske	samtalar	med	barn	kan	vere:	Kva	er	vennskap?	Kva	er	lykke?	Kor	mykje	treng	vi	å	eige?	Kva	slags	forskjellar	er	det	mellom	jenter	og	gutar?	Kva	skjer	når	nokon	døyr?	Her	er	det	ikkje	svara	som	er	det	avgjerande,	men	sjølve	drøftinga	og	refleksjonen	som	barna	kjem	fram	til	i	dialog	med	kvarandre	og	med	den	vaksne.</p>
    <p>Både	litteratur	og	filosofi	gir	barna	opplevingar	og	<span type="quote">«råstoff»</span>	til	å	utvikle	evna	til	undring,	fabulering	og	refleksjon.	Barna	kjem	med	eigne	meiningar,	dei	ventar	på	tur,	dei	lyttar,	og	dei	speler	vidare	på	andre	sine	idear.	Eit	personale	som	er	motivert,	utviklar	god	kompetanse	og	treng	etter	kvart	ikkje	å	førebu	seg	så	mykje.	Desse	vakseninitierte	samtalane	kan	då	også	oppstå	spontant.</p>
    <p xml:lang="nob">Gjennom arbeidet med etikk, religion og filosofi skal barnehagen bidra til at barna erfarer at</p>
    <p>grunnleggjande spørsmål er vesentlege, ved at dei får høve og ro til undring og tenking, samtalar og</p>
    <p>forteljingar.</p>
    <p>Rammeplan for barnehagen, side 39</p>
    <p><em type="bold">I	vår	barnehage</em> </p>
    <p type="listitem">•	Kvar	og	når	finn	vi	dei	gode	samtalane	i	vår	barnehage?</p>
    <p type="listitem">•	Korleis	kan	vi	motivere	også	dei	<span type="quote" xml:lang="dan">«stille»</span>	barna	til	å	ta	del	i</p>
    <p>samtalar?</p>
    <p type="listitem">•	Korleis	legg	vi	til	rette	for	førebudde	samtalar	i	barnehagen?</p>
    <p type="listitem">•	I	kva	grad	pregar	samtalar	vaksne	imellom	vår	barnehage?</p>
    <p xml:lang="vep"><em type="bold">Les	meir	om</em> </p>
    <p type="listitem" xml:lang="nob">•	utvikling	av	dialogdugleik	i	Høigård	2006	(kap.	2.3)</p>
    <p type="listitem" xml:lang="nob">•	samtalen	som	arbeidsform	i	Hoel	og	Helgevold	2007</p>
    <p type="listitem" xml:lang="nob">•	høgtlesing	og	dialog	i	Hoel	2008</p>
    <p type="listitem">•	filosofiske	samtalar	i	Olsholt	o.fl.	2008</p>
    <p><em type="bold">3.2	 Ein	barnehage	med	rim	og	regler,	dikt	og	song</em> </p>
    <p xml:lang="nob">Store klokker seier</p>
    <p>tikk – takk</p>
    <p>tikk – takk</p>
    <p xml:lang="nob">Vekkjar-klokker seier</p>
    <p>tikk tikk, takk takk</p>
    <p>tikk tikk, takk takk</p>
    <p xml:lang="dan">Men små armbandsur</p>
    <p>dei kviskrar</p>
    <p xml:lang="dan">tikke takke,</p>
    <p xml:lang="dan">tikke takke,</p>
    <p xml:lang="dan">tikke takke, tikk</p>
    <p>Gjennom	språket	kan	vi	formidle	fakta,	erfaringar	og	interesser	–	og	anna	som	er	knytt	til	språket	si	<em type="italic">innhaldsside</em>.	Men	verbalspråket	er	også	lydar	og	lydkombinasjonar	som	skaper	klangar	og	rytme	–	språket	har	ei	<em type="italic">uttrykksside</em>.	Regla	om	klokkene	er	ikkje	fascinerande	først	og	fremst	fordi	ho	lærer	oss	noko	om	tid.	Ho	fascinerer	på	grunn	av	rytmen	og	lydane.	Dei	store	klokkene	får	noko	saktmodig	og	tungt	over	seg,	og	vi	les	gjerne	sakte	om	desse	klokkene.	Og	så	aukar	vi	tempoet	i	takt	med	rytmen	i	tikkinga	hos	dei	mindre	klokkene.	Den	som	lyttar	til	diktet,	kan	få	ei	oppleving	av	å	vere	midt	i	lyden	av	tikkande	klokker! </p>
    <p xml:lang="vep"><em type="bold">Mm</em> </p>
    <p xml:lang="sme">Mat.</p>
    <p>Munnen min er full.</p>
    <p xml:lang="nob">Mmm – med makronar</p>
    <p xml:lang="isl">og mandarinar</p>
    <p xml:lang="dan">og mandelpudding og makaroni</p>
    <p>og marmelade og mjølk og mysost</p>
    <p>og mor sin middag</p>
    <p>og mykje meir.</p>
    <p>(Einar Økland)</p>
    <p><em type="bold">Galopp</em> </p>
    <p>Kom så: Stig opp! Av stad! No skal vi rida!</p>
    <p>Først skrittar vi. Først skrittar vi. Først skrittar vi.</p>
    <p xml:lang="est">Trava, trava, trava, trava, trava.</p>
    <p>Og galopp! Og galopp! Og galopp! Og galopp!</p>
    <p xml:lang="vep">Prrro!</p>
    <p>(Lotta Olsson Andeberg)</p>
    <p><em type="bold">Bake,	kake	søte</em> </p>
    <p>Bake, kake, søte</p>
    <p xml:lang="nob">dyppe den i fløte.</p>
    <p>Først i fløte, så i vann</p>
    <p>Så kommer det en gammal mann,</p>
    <p xml:lang="dan">som skal kaka prikke,</p>
    <p>med ei lita gullstikke.</p>
    <p>Husk opp i ovnen! (løft barnet opp i lufta)</p>
    <p xml:lang="swe">Dump ned i aska!</p>
    <p>(vipp barnet bakover, mest i golvet)</p>
    <p>              (tradisjonell regle/song) <em type="bold">Snopestev</em> </p>
    <p>Rasmus han hadde litt pengar på lur</p>
    <p xml:lang="isl">da ruddi rutti snopsa rupsa drops</p>
    <p>Han tenkte på alle slags snop etter tur</p>
    <p xml:lang="isl">di ruddi rutti rups lokkarisen</p>
    <p>Så spurte han faren, men ikkje si mor</p>
    <p xml:lang="isl">da ruddi rutti snopsa rupsa drops</p>
    <p>Så beinaste vegen til kiosken han for</p>
    <p xml:lang="isl">di ruddi rutti rups lokkarisen</p>
    <p>(Mary Bente Bringslid)</p>
    <p xml:lang="nob"><em type="bold">Lille	Persille</em> </p>
    <p>Lille Persille i hagen står</p>
    <p xml:lang="nob">lysegrønn kjole og krusete hår.</p>
    <p xml:lang="dan">Hvorfor så stille,</p>
    <p xml:lang="nob">lille Persille?</p>
    <p>Kanskje du ville</p>
    <p>på ball i år?</p>
    <p>(Inger Hagerup)</p>
    <p>	 Opplevinga	blir	skapt	gjennom	mange	repetisjonar	av	orda	<em type="italic">tikk</em>	og	<em type="italic">takk</em>.	Tikk,	takk,	tikke	og	takke	er	såkalla	<em type="italic">lydmålande</em>	ord	(onomatopoetikon)	</p>
    <p type="listitem">–	som	er	viktige	i	barneleiken	(motorlyd	til	billeik),	teikneseriar	(<em type="italic">Pang!</em>	</p>
    <p xml:lang="nob"><em type="italic">Kræsj!</em>)	og	i	song	og	poesi	(«...	da	hørte	jeg	fra	lien,	en	gjøk	som	gol	<em type="italic">ko-ko</em>»). </p>
    <p xml:lang="nob"><em type="bold">Språk som sanseoppleving og musisk fenomen</em> </p>
    <p>Rim,	rytme,	rørsle,	klang	og	lydmålande	ord	kan	gi	oss	sanseinntrykk	og	estetiske	opplevingar.	Språket	kan	opplevast	som	rart,	interessant,	vakkert	eller	stygt.	<em type="italic">Språklege bilete</em>	kan	skape	slike	opplevingar,	når	ikkje<em type="italic">takk, takk</em>	i	staden	for	berre	<em type="italic">takk</em>,	og	<em type="italic">plingeling</em>	kan	opplevast	som	stiligare	enn	berre	<em type="italic">pling</em>.	I	periodar	kan	barn	vere	opptekne	av	humoristiske	rim-vriar	på	namn. 	 Bruk	av	rim,	regler	og	songar	er	positivt	for	språkutviklinga	for	alle	barn,	også	fordi	ein	gjerne	bruker	dei	same	tekstane	om	att	og	om	att.	På	småbarnsavdelingar	kan	barn	vere	med	og	syngje	lange,	forteljande	songar	før	dei	kan	lage	fullstendige	setningar	eller	fortelje	noko	sjølve.	Regler	og	song	kan	seiast	å	vere	ein	<span type="quote" xml:lang="isl">«snarveg»</span>	inn	i	språket.	Det	gjeld	også	for	dei	tospråklege	barna.	Dei	kan	vere	med	i	song,	og	dei	kan	vere	med	og	seie	fram	regler,	utan	at	dei	nødvendigvis	forstår	alle	orda.	Mange	regler	er	dessutan	bygde	opp	over	<span type="quote" xml:lang="est">«tulleord»</span>,	og	då	er	det	ikkje	viktig	kva	orda	tyder.	Rim	og	regler	jamstiller	barn	i	glede	over	ord,	rytme	og	rørsle	–	alle	kan	vere	med. menneskelege	fenomen	blir	tillagde	menneskelege	eigenskapar	(Lille	Persille	som	ville	på	ball).	Språklege	bilete	kan	gi	inspirerande	perspektiv	på	kjende	fenomen	–	i	eit	barnedikt	(Eldjárn	2003)	blir	for	eksempel	skyene	sedde	som	<span type="quote" xml:lang="nob">«englebleier»</span>,	<span type="quote" xml:lang="nob">«himmelskuter»</span>	og	<span type="quote" xml:lang="nob">«blonder»</span>	(metaforar). 	 Barn	leiker	sjølve	med	ord,	og	språkleiken	har	eigenverdi,	som	all	leik	har.	For	dei	minste	barna	er	språkleiken	også	fysisk,	for	eksempel	i	<span type="quote" xml:lang="vep">«ride	ranke»</span>-	og	<span type="quote">«klappe	søte»</span>-leikar.	Slike	leikar	gir	barn	verdifulle	erfaringar	med	rim	og	rytme,	knytte	til	det	å	utfalde	seg	kroppsleg.	Barn	kan	gi	uttrykk	for	velvære	når	dei	rimar.	Dei	kan	oppleve	det	som	meir	lystbetont	å	seie	</p>
    <p>På småbarnsavdelinga i ein mottaksbarnehage syng dei mykje med barna. Personalet bruker også</p>
    <p>spontansong om det dei gjer. Eva song mellom anna <span type="quote" xml:lang="nob">«vaske hender, vaske hender»</span> mens ho hjelpte</p>
    <p>barna med handvasken. Hamza hadde enno ikkje sagt noko på norsk. Men ein dag høyrde personalet</p>
    <p>at han song om att og om att for seg sjølv: <span type="quote" xml:lang="nob">«vaske hender, vaske hender»</span>.</p>
    <p><em type="bold">Språkleg medvit: Snakk om lydar, ord og språk!</em> </p>
    <p>Den	estetiske	sida	ved	språket	er	grunnleggjande.	Språket	kan	sansast	og	nytast,	og	det	er	materiale	for	leik.	Slik	leikande	utforsking	av	språket	har	også	ein	viktig	funksjon	for	utviklinga	av	eit	metaperspektiv	på	språk,	også	kalla	<em type="italic">språkleg medvit</em>	(side	20).	Denne	utviklinga	handlar	om	at	barn	blir	bevisste	på	at	språk	ikkje	berre	handlar	om	innhald	(<em type="italic">kva</em>	vi	seier,	høyrer,	les),	men	også	om	<em type="italic">korleis</em>	språket	er	bygd	opp	av	lydar,	ord	og	setningar.	På	eit	tidspunkt	startar	barn	å	kommentere	eigen	og	andre	sin	språkbruk.	Kanskje	dei	merkar	at	yngre	barn	bøyer	eller	uttaler	ord	feil	(«han	seier	<em type="italic">gådde</em>	i	staden	for	<em type="italic">gjekk</em>!»).	Dei	korrigerer	sin	eigen	språkbruk	(«eg	sa	<em type="italic">sjynerrig</em>	i	staden	for	<em type="italic">nysgjerrig</em>!»),	og	dei	kan	begynne	å	samanlikne	ord	som	liknar	på	kvarandre	(«<em type="italic">terrier</em>	er	nesten	det	same	som	<em type="italic">Terje</em>!»).	Slike	kommentarar	viser	at	barna	er	inne	i	ei	viktig	språkutvikling,	og	personalet	i	barnehagen	må	interessere	seg	for	denne	utviklinga	og	gi	barna	positiv	tilbakemelding	og	språklege	utfordringar.	Vitsen	er	ein	viktig	sjanger	for	barn	i	denne	perioden.	Vi	merkar	at	dei	no	forstår	og	har	glede	av	språklege,	humoristiske	poeng.	Vitsar	utfordrar	barn	til	å	forstå	kva	ord	tyder:	<span type="quote">«Ein	gut	kræsja	i	eit	tre.	Kva	sa	han	då?	–	Tre	mot	ein	er	feigt!»</span> 	 Medvit	om	<em type="italic">lydsida</em>	av	språket	er	avgjerande	for	barn	som	skal	løyse	skriftkoden	og	lære	seg	samanhengen	mellom	bokstavar	og	språklydar.	Ein	bokstav	er	eit	teikn,	han	er	visuell,	noko	vi	ser.	Men	korleis	<em type="italic">høyrest</em>	ein	M	ut?	Eller	ein	S,	ein	R? 	 Riming	eignar	seg	godt	til	å	utforske	lydsida	av	språket,	for	riming	handlar	om	at	lyden	av	ord	liknar	på	kvarandre.	<em type="italic">Bil</em>	rimar	på	<em type="italic">pil</em>	fordi	orda	høyrest	nesten	like	ut.	Mange	dikt	for	barn	har	<em type="italic">enderim</em>,	det	vil	seie	at	det	siste	ordet	i	to	linjer	rimar	på	kvarandre.	Men	rim	kan	også	liggje	innanfor	den	same	linja,	i	ord	som	ligg	nær	kvarandre,	som	i	<span type="quote" xml:lang="nob">«Elle,	melle,	deg	fortelle»</span>.	Dersom	ein	vil	sikre	progresjon	i	utforskinga	av	språklydar,	er	bokstavrimet	(allitterasjon)	særleg	interessant.	Då	lyttar	ein	etter	ord	som	<em type="italic">startar</em>	med	den	same	språklyden	(Postmann	Pat),	og	slik	lytting	og	<span type="quote" xml:lang="nob">«smaking»</span>	på	lydar	kan	vere	utgangspunkt	for	både	leik	og	språkleg	refleksjon.	<span type="quote">«Mitt	skip	er	lasta	med»</span>	kan	vere	ein	aktuell	leik	for	dei	eldste	ungane	i	barnehagen.	Dikt	med	bokstavrim	kan	alle	<em type="italic">lytte</em>	til	og	vere	med	og	seie	i	kor,	også	dei	minste	barna	og	dei	som	held	på	å	lære	norsk.	Eit	kjent	dikt	med	bokstavrim	er	<span type="quote">«Runde,	rare	Rulle	Rusk»</span>	av	André	Bjerke,	og	det	finst	mange	andre	slike	barnedikt,	ikkje	minst	i	barne-ABC-ar	(også	kalla	<span type="quote">«skjønnlitterære	ABC-ar»</span>	eller	<span type="quote">«dikt-ABC-ar»</span>). </p>
    <p><em type="bold">Korleis kan vi lukkast med formidling av dikt?</em> </p>
    <p xml:lang="nob"><em type="bold">I	en	lunken	bringebærnatt</em> </p>
    <p>Han smyger seg så stille</p>
    <p xml:lang="nob">imellom hagens trær.</p>
    <p xml:lang="nob">Han er en liten tyveknekt</p>
    <p xml:lang="nob">som stjeler bringebær.</p>
    <p xml:lang="swe">Smatt smatt,</p>
    <p xml:lang="kal">slurp</p>
    <p xml:lang="kal">slurp,</p>
    <p xml:lang="swe">smatt smatt,</p>
    <p xml:lang="kal">slurp slurp</p>
    <p xml:lang="nob">Han er en liten bille</p>
    <p>som står på sine tær.</p>
    <p xml:lang="nob">Han bruker hele natten</p>
    <p xml:lang="nob">på et lite bringebær.</p>
    <p xml:lang="swe">Smatt smatt,</p>
    <p xml:lang="kal">slurp</p>
    <p xml:lang="kal">slurp,</p>
    <p xml:lang="swe">smatt smatt,</p>
    <p xml:lang="kal">slurp slurp.</p>
    <p xml:lang="nob"><em type="bold">Regler</em> </p>
    <p xml:lang="nob">Fingerregler</p>
    <p xml:lang="nob">Tåregler</p>
    <p xml:lang="nob">Telleregler</p>
    <p xml:lang="dan">Kile-regler</p>
    <p xml:lang="nob">Huske-på-fanget-regler</p>
    <p xml:lang="swe">Titt tei!-regler</p>
    <p>Den	munnlege	framføringa	av	dikt	og	regler	er	viktig,	på	grunn	av	lydkvalitetane.	Ein	må	leggje	vekt	på	<em type="italic">uttalen</em>,	slik	at	kvalitetane	kjem	fram.	Arild	Nyquist	har	skrive	diktet	om	den	vesle	billa	på	nattleg	bringebærjakt.	Her	går	orda	<em type="italic">slurp slurp</em>	og	<em type="italic">smatt smatt</em>	igjen	fleire	gonger.	Formidlaren	må	framheve	desse	lydmålande	orda! 	 På	side	39	skriv	vi	at	bruk	av	konkrete	gjenstandar	(ting,	figurar)	kan	vere	ei	god	støtte	når	vi	skal	formidle	tekstar	utan	bilete,	for	eksempel	dikt.	Korleis	introduserer	ein	best	diktet	om	billa	og	bringebæret	til	barn	som	ikkje	har	høyrt	det	før?	Ein	<em type="italic">kan</em>	seie	<span type="quote">«No	skal	eg	lese	eit	dikt»</span>	–	og	så	gå	i	gang.	Ein	kan	også	skape	magi	og	forventning	ved	å	vise	barna	ei	lukka	hand.	Handa	opnar	seg	langsamt	og	viser	fram	eit	ekte,	raudt	og	mode	bringebær.	Så	kan	ein	seie	at	barna	no	skal	få	høyre	om	ei	lita	bille	som	brukte	ei	heil	natt	på	å	ete	bæret.	Kva	trur	dei	om	det?	Kor	lita	kan	den	billa	vere?	Då	har	ein	motivert	barna	for	å	høyre	diktet.	Ein	har	også	gitt	litt	informasjon	om	det	som	skal	kome.	Det	vil	auke	interessa	og	utbyttet	for	barna.	Seinare	kan	dei	vere	med	og	seie	diktet	fram	i	kor,	kanskje	med	kviskrestemme,	slik	at	dei	ikkje	forstyrrar	billa? 	 Ein	god	munnleg	formidlar	er	tydeleg	og	engasjert.	Dei	fleste	barnedikt	og	regler	er	korte	og	lette	å	lære	utanåt.	Di	meir	den	vaksne	frigjer	seg	frå	den	skrivne	teksten,	di	betre	kan	ho	eller	han	konsentrere	seg	om	ungane	og	si	eiga	formidling. 	 Ikkje	alle	vaksne	kjenner	seg	trygge	på	det	å	formidle	dikt.	Men	alle	kan	bli	gode	dersom	dei	får	oppmuntring	og	konstruktiv	tilbakemelding.	I	samband	med	dikt	og	språkleik	er	<em type="italic">oppattaking</em>	svært	viktig,	ein	kan	ikkje	vente	at	eitt	forsøk	er	nok	til	å	sikre	interesse	eller	fascinasjon	hos	ungane. </p>
    <p><em type="bold">Å samtale om språk ved hjelp av drama</em> </p>
    <p>Barn	skal	først	og	fremst	<em type="italic">erfare</em>	og	<em type="italic">oppleve</em>	dei	musiske	sidene	ved	språket.	Men	språk	kan	også	vere	eit	samtaleemne.	I	formelle	og	uformelle	situasjonar	kan	ein	tematisere	språklege	kvalitetar.	Vaksne	kan	ta	initiativ	til	dette.	Ein	kan	også	bruke	ei	handdokke,	for	eksempel	ein	språkinteressert	<span type="quote">«gjest»</span>	som	kjem	til	barnehagen	for	å	samle	regler	og	dikt	(Mjør	2004).	Ein	slik	gjest	kan	kommentere	dikta,	be	om	repetisjonar	og	hjelpe	til	med	å	halde	fast	ved	det	språklege.	Det	er	viktig	at	dokka	får	ein	tydeleg	identitet	som	språkinteressert,	kanskje	litt	nysgjerrig.	Dokka	kan	ta	initiativ	til	riming,	og	dikt	med	bokstavrim	kan	vere	utgangspunkt	for	leik	med	utvalde	lydar.	Kanskje	dokka	rimar	<span type="quote">«feil»</span>,	slik	at	barna	blir	<span type="quote">«ekspertar»</span>	som	kan	hjelpe	til?	Dokka	kan	også	undre	seg	over	spesielle	seiemåtar	–	for	eksempel	metaforar:	Kvifor	snakkar	vi	om	å	ha	<em type="italic">sommarfuglar i magen</em>	når	vi	er	spente?	Kvifor	kan	ein	kalle	skyene	<em type="italic">blonder</em>?	Og	kven	handlar	eigentleg	diktet	<span type="quote" xml:lang="nob">«Lille	Persille»</span>	om?	Korleis	kan	ein	seie	at	persillen	har	kjole	og	hår?	Det	kan	ein	fordi	ein	metafor	alltid	byggjer	på	ein	viss	likskap	mellom	to	ulike	fenomen,	kanskje	form	og	farge	når	vi	seier	at	månen	er	ein	<em type="italic">ost</em>.	Inger	Hagerup	skreiv	i	si	tid	<span type="quote" xml:lang="nob">«Lille	Persille»</span>.	Ho	må	ha	opplevd	ein	likskap	mellom	ein	liten	persille	og	ei	lita,	forsiktig	jente.	Og	diktet	har	fått	tusenvis	av	lesarar	til	å	oppleve	den	same	likskapen. 	 Når	barnehagen	skal	utforske	verbalspråket	gjennom	rim,	regler,	ellingar	og	dikt,	er	det	ei	utfordring	å	finne	fram	til	tekstar	med	spennande	språklege	kvalitetar	–	bokstavrim,	lydmålande	ord	og	språklege	bilete.	For	å	sikre	progresjon	må	ein	sjå	etter	meir	enn	tradisjonelle	enderim. </p>
    <p><em type="bold">I	vår	barnehage</em> </p>
    <p type="listitem">•	Kva	for	dikt,	rim	og	regler	har	vi	lært	barna?</p>
    <p type="listitem">•	Er	tekstane	vi	bruker,	inspirerande	for	barna	når	det	gjeld</p>
    <p>utforsking	av	rim,	klang,	rytme	og	spennande	ord?	Sikrar	vi	progresjon	slik	at	vi	utfordrar	det	språklege	medvitet	til	barna?</p>
    <p type="listitem">•	Kva	for	eksempel	har	vi	sett	på	språkleg	medvit	hos	barn?	Legg	vi</p>
    <p>merke	til	at	barn	kommenterer	eigen	og	andre	sin	språkbruk,	at	ord	rimar	på	kvarandre,	at	nokon	har	same	førstelyd	i	namna	sine,	osv?</p>
    <p xml:lang="vep"><em type="bold">Les	meir	om</em> </p>
    <p type="listitem" xml:lang="nob">•	poesiformidling	ved	hjelp	av	drama	i	Mjør	2004</p>
    <p type="listitem">•	leik	med	språket	i	Høigård	2006	(sidene	91–99)</p>
    <p><em type="bold">3.3	 Ein	barnehage	med	forteljing	og	høgtlesing</em> </p>
    <p>Barnelitteraturen	tilbyr	barn	erfaringar	med	språk	som	er	meir	komplekst	enn	deira	eige	munnlege	språk,	og	rike	erfaringar	med	høgtlesing	utviklar	ordforrådet	til	barna.	Eit	barn	med	kjennskap	til	ein	god	barneflora	(blomster-leksikon)	vil	ikkje	berre	plukke	<span type="quote">«blomstrar»</span>,	men	like	gjerne	skogstorkenebb,	tiriltunge	og	hundekjeks!	Barnebøker	hjelper	også	barn	med	å	tileigne	seg	eit	språk	som	gjer	dei	i	stand	til	å	uttrykkje	eigne	erfaringar	og	kjensler.	Eit	eksempel	er	når	eit	barn	som	les	biletbøker	om	sjalusi	mellom	venner	eller	sysken,	plutseleg	seier	at	ho	eller	han	også	har	vore	sjalu	ein	gong,	akkurat	slik	som	i	boka.	Det	å	møte	fenomenet	sjalusi	i	ei	bok	kan	hjelpe	eit	barn	til	å	forstå	kva	det	sjølv	erfarer,	og	til	å	formidle	det	til	andre.	Barn	tileignar	seg	kunnskapar	og	erfaringar	gjennom	bøker,	men	ikkje	utan	vidare.	Dei	vaksne	er	viktige	modellar.	Barn	lærer	engasjement	og	refleksjon	gjennom	at	vaksne	les	for	dei	og	engasjerer	seg	i	det	boka	handlar	om.	Vaksne	kan	lære	barn	at	bøkene	ofte	handlar	om	noko	som	har	overføringsverdi	til	våre	eigne	liv.</p>
    <p><em type="bold">Forteljinga og forteljaren</em> </p>
    <p>Forteljinga	er	ein	svært	viktig	sjanger	(tekstform).	Vi	finn	forteljingar	i	eventyr,	bøker	og	filmar.	Ikkje	minst	bruker	vi	forteljinga	til	å	formidle	våre	eigne	erfaringar	–	det	vi	opplevde	dagen	før,	på	veg	til	barnehagen	eller	saman	med	familien	i	helga.	Og	di	betre	ein	meistrar	forteljinga	som	sjanger,	di	meir	interessant	er	det	for	andre	å	høyre	på!	Derfor	er	det	viktig	at	barnehagen	er	ein	stad	der	alle	barn	dagleg	møter	forteljing	og	lesing,	slik	rammeplanen	seier.	Barnehagen	må	oppmuntre	barn	til	å	fortelje	sjølve,	om	noko	dei	har	opplevd,	eller	noko	dei	diktar	opp.	Dei	vaksne	må	leggje	til	rette	for	slike	aktivitetar	og	må	setje	av	tid,	gjerne	i	ein	strukturert	situasjon,	for	eksempel	ei	gruppesamling. 	 Forteljingar	kan	godt	vere	oppramsande	(<em type="italic">så</em>	gjorde	vi	det,	og	<em type="italic">så</em>	gjorde	vi	det	...),	dei	treng	ikkje	alltid	innehalde	ei	spenningskurve	eller	eit	overraskande	poeng,	slik	det	ofte	er	i	eventyr	og	barnebøker.	Men	møte	med	gode	forteljingar	byggjer	opp	forteljekompetansen.	Barn	lærer	å	fortelje	sjølve. 	 Den	som	vil	fortelje,	må	følgje	visse	reglar.	Eit	norsk	eventyr	må	som	kjent	starte	med	<span type="quote">«Det	var	ein	gong»</span>	og	slutte	med	<span type="quote" xml:lang="nob">«snipp,	snapp,	snute»</span>.	Forteljinga	har	ein	tydeleg	start	og	ein	tydeleg	slutt.	Ofte	handlar	forteljinga	om	ein	eller	fleire	personar	som	opplever	noko	interessant,	noko	som	dei	handlar	aktivt	i	forhold	til	for	å	oppnå	eit	mål.	Ofte	dukkar	det	opp	ein	komplikasjon	eller	eit	problem	som	må	løysast,	stundom	på	overraskande	måtar.	Dei	tre	bukkane	Bruse	har	eit	mål,	dei	skal	til	fjells	for	å	gjere	seg	feite.	Problemet	er	trollet	under	brua,	men	bukkane	når	målet	sitt	gjennom	å	bruke	kløkt,	mot	og	rå	styrke.	Eventyret	blir	ekstra	spennande	på	grunn	av	at	det	er	<em type="italic">tre</em>	bukkar	som	kvar	for	seg	blir	konfronterte	med	trollet.	Repetisjonane	intensiverer	spenninga. 	 På	småbarnsavdelinga	må	barn	få	hjelp	(dialogstøtte)	frå	vaksne	til	å	fortelje,	det	same	gjeld	barn	som	er	usikre	i	norsk.	I	garderoben	om	morgonen	er	det	far	eller	mor	som	hjelper	eittåringen	med	å	fortelje	om	noko	ho	eller	han	har	opplevd	–	kanskje	var	det	eit	møte	med	ein	leiken	hund.	Dette	gir	barnehagepersonalet	innsikter	som	dei	seinare	kan	bruke	for	å	hjelpe	barn	med	å	fortelje:	<span type="quote">«Du	og	mamma	var	ute	i	gata,	ikkje	sant?	Kva	skjedde	då?	Kven	var	det	som	kom?	Vovven?	Hunden,	ja.	Og	så	hoppa	han	opp!	Slik	at	du	ramla?	Ja,	du	blei	litt	forskrekka,	men	hunden	ville	visst	berre	leike?	Og	så	sprang	han	vidare?	Det	var	spennande!»</span>	Slik	blir	barnet	si	oppleving	plassert	i	ei	forteljing	med	tydeleg	start	og	slutt.	Eittåringen	kan	bidra	med	blikk,	gestar	og	mimikk,	og	kanskje	med	ordet	<em type="italic">vov</em>.	Toåringen	har	større	ordforråd	og	kan	bidra	meir,	og	evna	til	å	fortelje	sjølvstendig	aukar	med	alder,	modning	og	erfaringar	med	forteljing. </p>
    <p><em type="bold">Les for alle barn – og les kvar dag!</em> </p>
    <p>Mange	barn	kjem	frå	heimar	der	det	blir	lese	og	fortalt	mykje,	der	biletboklesing,	eventyr,	regler	og	song	er	ein	naturleg	del	av	familiekulturen.	Dette	er	ein	viktig	ressurs	for	barnet	si	språkutvikling.	Barnehagen	skal	sikre	at	<em type="italic">alle</em>	barna	som	går	der,	får	oppleve	høgtlesing,	forteljing	og	song. 	 Mange	barn	ber	sjølve	om	at	vi	skal	lese	for	dei.	Men	ikkje	alle	gjer	det.	Her	må	barnehagepersonalet	ta	initiativ	og	strukturere	det	pedagogiske	arbeidet	slik	at	alle	blir	inkluderte	i	samlingsstunder	og	lesegrupper,	inne	eller	ute.	Særleg	viktig	er	det	å	motivere	barn	som	ikkje	sjølve	tek	initiativ,	for	det	kan	vere	ein	samanheng	mellom	lite	leseerfaring,	dårleg	språk	og	manglande	interesse	for	lesing.	Barn	må	få	tid	til	å	bli	glade	i	lesing,	derfor	er	det	viktig	med	repetisjonar.	Når	barn	blir	glade	i	ei	spesiell	bok,	så	les	boka	igjen	og	igjen,	det	aukar	forståinga,	den	språklege	kompetansen	og	lesegleda. 	 Det	å	lykkast	med	lesing	i	barnehagen	er	avhengig	av	eit	motivert	personale.	God	høgtlesing	er	ein	kompetanse	som	kan	øvast	opp,	gjerne	i	ei	personalgruppe.	Ein	skal	velje	dei	rette	bøkene,	og	ein	skal	formidle	dei	godt. </p>
    <p><em type="bold">Les gode bøker!</em> </p>
    <p>Kvart	år	kjem	det	ut	hundrevis	av	nye	barnebøker.	Kvaliteten	varierer,	men	mange	moderne	biletbøker	og	fagbøker	er	spennande	og	aktuelle	for	barn.	Det	er	naturleg	nok	ei	utfordring	for	barnehagar	å	halde	seg	oppdatert	på	ny	litteratur,	men	det	er	viktig.	Barn	likar	nok	gamle	<span type="quote" xml:lang="swe">«barnehageklassikarar»</span>	og	seriekonsept	dei	kjenner	frå	fjernsyn	og	film,	men	dei	må	også	få	møte	moderne	barnelitteratur.	Aviser,	fagblad	og	nettstader	melder	og	tilrår	barnebøker,	og	dei	fleste	folkebiblioteka	hjelper	gjerne	barnehagen	med	å	orientere	seg	i	vrimmelen	av	gamle	og	nye	bøker.	Det	finst	også	ulike	leseprosjekt	som	ein	kan	hente	inspirasjon	frå	(sjå	kap.	6).	Det	er	betre	med	ei	bokhylle	med	færre,	men	utvalde	bøker	enn	ei	som	er	overfylt	av	bøker	ingen	riktig	har	noko	forhold	til.	Det	kan	vere	kjekt	å	la	ungane	bestemme	kva	ein	skal	låne	på	biblioteket,	men	det	er	også	viktig	at	personalet	veit	noko	om	kva	slags	bøker	dei	vil	ha. 	 Barnehagen	må	ha	litteratur	på	dei	tospråklege	barna	sine	førstespråk,	eventuelt	bøker	med	tekst	både	på	norsk	og	førstespråket,	såkalla	tospråklege	bøker.	Bøkene	må	brukast,	og	familiar	må	oppmuntrast	til	å	låne	dei	med	heim.	Barnehagen	kan	låne	slike	bøker	frå	Det	flerspråklige	bibliotek	ved	Deichmanske	bibliotek	i	Oslo,	også	for	vidare	utlån	til	foreldre.</p>
    <p><em type="bold">Når vi les biletbøker: Barn må høyre og sjå samtidig!</em> </p>
    <p>Barn	kommenterer	ofte	undervegs	når	dei	er	med	i	høgtlesing.	Og	dei	kommenterer	gjerne	ting	dei	<em type="italic">ser</em>	på	bileta	i	biletbøker.	I	biletbøker	er	ord	og	bilete	uløyseleg	knytte	til	kvarandre,	og	barn	får	optimalt	utbytte	av	biletboklesinga	berre	når	dei	ser	og	høyrer	samtidig,	og	når	dei	kan	studere	bileta	på	nært	hald.	Biletboka	kan	samanliknast	med	filmen,	der	lydspor	og	biletspor	går	parallelt.	Det	inneber	at	den	beste	biletboklesinga	skjer	i	</p>
    <p>Personalet må (...) skape eit miljø der barn og vaksne dagleg opplever spenning og glede ved</p>
    <p>høgtlesing, forteljing, song og samtale (...)</p>
    <p>Rammeplan for barnehagen, side 35 mindre	grupper,	der	alle	som	er	med,	<em type="italic">ser</em>	like	godt.	Ein	har	mindre	sjanse	for	å	lykkast	dersom	den	vaksne	først	les	og	så	raskt	viser	biletet,	på	avstand.	Når	ein	les	biletbøker,	er	det	også	knytt	spenning	til	det	å	vende	om	sidene.	Følg	med!	Skal	tru	kva	som	skjer	no?	Det	er	også	ein	grunn	til	at	barna	skal	sitje	nær	den	vaksne	når	ein	les	biletbøker. </p>
    <p><em type="bold">Litteraturformidling for heile barnegruppa: eventyr, songar, regler og dikt!</em> </p>
    <p>Når	ein	vil	samle	<em type="italic">heile</em>	barnegruppa,	er	eventyr,	songar,	regler	og	dikt	svært	godt	eigna.	<em type="italic">Folkeeventyr</em>	er	skapte	for	munnleg	formidling	og	skal	helst	formidlast	utan	bok.	Derfor	er	eventyra	også	lette	å	lære	seg	utanåt,	og	i	ei	personalgruppe	kan	ein	godt	ha	som	mål	at	alle	skal	lære	seg	nokre	eventyr.	Også	songar,	regler	og	dikt	eignar	seg	svært	godt	i	større	barnegrupper.	Når	den	vaksne	ikkje	er	avhengig	av	den	skriftlege	teksten,	kan	ho	eller	han	lettare	konsentrere	seg	om	kontakten	med	barna.	Bruk	blikk	og	små	gestar.	Bruk	stemma	og	ver	bevisst	på	korleis	pausar	kan	gjere	formidlinga	spennande.	Bruk	ditt	eige	talemål	når	du	fortel. </p>
    <p><em type="bold">Bruk gjenstandar!</em> </p>
    <p>Ein	kan	ha	god	hjelp	av	å	bruke	konkrete	gjenstandar	i	formidlinga,	særleg	når	ein	ikkje	har	bilete	å	vise.	Det	bør	vere	gjenstandar	og	figurar	som	er	relevante	i	forhold	til	det	teksten	handlar	om,	og	som	kan	brukast	som	bordteater.	Det	ukrainske	eventyret	<span type="quote" xml:lang="fin">«Skinnvotten»</span>	er	mykje	brukt	for	førskolebarn.	Eventyret	fungerer	godt	fordi	det	er	bygd	opp	som	ei	regle:	Det	eine	dyret	etter	det	andre	søkjer	tilflukt	i	votten	som	ein	mann	har	mist	i	skogen	–	Pilemus	Silkehår,	Friskefrosk	Langelår,	Haremann	Hopsadans	og	alle	dei	andre.	Eventyret	får	ein	ekstra	dimensjon	for	dei	som	lyttar,	dersom	dei	også	kan	<em type="italic">sjå</em>	på	noko	–	her	vil	det	vere	naturleg	å	bruke	ein	stor	vott	og	ulike	dyr.	Konkrete	gjenstandar	kan	sikre	forståinga	for	dei	minste	barna	og	barn	som	held	på	å	lære	norsk.	I	tillegg	kan	det	tilføre	ein	estetisk	dimensjon	for	alle	–	når	tinga	ein	bruker,	er	vakre,	rare,	ukjende	osv.	I	dag	kan	ein	kjøpe	boksar	med	gjenstandar	til	mykje	brukte	eventyr,	men	ein	kan	også	samle	slike	ting	sjølv. 	 Bruk	av	gjenstandar	kan	også	gjere	tekstformidlinga	vår	meir	interessant,	for	eksempel	dersom	vi	viser	ein	figur	før	vi	begynner	å	fortelje.	Kven	er	det	vi	ser?	Kva	kjem	til	å	skje?	Den	vaksne	kan	også	gå	inn	i	rolla	som	figur,	for	eksempel	mannen	som	miste	votten,	og	fortelje	litt	om	seg	sjølv.	Slik	bruk	av	figurar	kan	vere	ein	avgjerande	impuls	som	skaper	ei	førforståing	og	motiverer	barna	til	å	følgje	med.	Gjenstandar	kan	vere	særleg	viktige	ved	introduksjon	av	<em type="italic">nye</em>	tekstar.	Når	barn	kjenner	tekstane,	er	dei	mindre	nødvendige. </p>
    <p><em type="bold">Å motivere barn for lesing – førforståing, erfaring og interesser</em> </p>
    <p>Når	vi	som	vaksne	begynner	på	ei	ny	bok,	har	vi	nesten	alltid	nokre	forkunnskapar.	Vi	har	lese	om	boka	i	avisa,	eller	venner	og	kjende	har	fortalt	om	henne.	Vi	har	lese	bakpå	boka,	og	kanskje	kjenner	vi	forfattaren	eller	serien	frå	før.	Vi	har	ei	<em type="italic">førforståing</em>.	Førforståing	og	forventning	motiverer	oss	for	å	lese,	og	dette	er	viktig	for	at	vi	skal	ha	utbytte	av	lesinga.	Det	gjeld	også	for	barn.	Vi	bør	introdusere	ei	bok	med	å	seie	kva	ho	heiter,	og	litt	om	kva	ho	handlar	om.	Barn	og	vaksne	kan	saman	studere	framsidebiletet	og	formulere	forventningane	sine.	Snakk	gjerne	med	barna	om	at	dei	har	lese	boka	før.	Kva	hugsar	dei?	Kva	meiner	dei	boka	handlar	om?	Tospråklege	barn	bør	først	få	møte	forteljinga	på	førstespråket,	då	blir	det	lettare	å	følgje	med	på	den	norske	opplesinga.	Dersom	ikkje	nokon	i	barnehagen	kan	lese	språket,	kan	familiane	låne	med	bøker	heim.	Ein	del	norske	folkeeventyr	er	omsette	til	andre	språk,	og	dei	finst	også	som	lydbøker	(<em type="italic">http://dfb.deichman.no/).</em> 	 Interessene	våre	speler	også	ei	rolle	for	at	vi	skal	oppleve	bøker	som	meiningsfulle.	For	ein	eittåring	med	eit	personleg	og	emosjonelt	forhold	til	det	å	suge	på	smokk	vil	ei	biletbok	som	<em type="italic">Påls smokk</em>	vere	lett	å	interessere	seg	for.	(Boka	handlar	om	Pål	som	må	forsvare	seg	mot	ulike	dyr	som	vil	ta	smokken	frå	han.)	Dersom	barn	viser	lite	interesse	for	bøker,	kan	ein	prøve	å	motivere	dei	med	bøker	om	emne	som	interesserer	dei,	gjerne	gode	fagbøker	om	dinosaurar	eller	om	fotball. 	 Barnebokforfattarar	prøver	å	skrive	i	samsvar	med	dei	erfaringane	og	interessene	ein	kan	vente	at	barn	har.	Ei	fagbok	om	<span type="quote">«livet	i	fjøra»</span>	har	kanskje	eit	par	barn	som	gjennomgangsfigurar,	fordi	mange	lesarar	nettopp	har	erfaringar	med	å	snu	på	steinar,	finne	krabbar	og	samle	skjel.	Eit	leksikon	om	afrikanske	dyr	kan	ta	utgangspunkt	i	ein	dyrehage,	fordi	dyrehagen	er	noko	mange	barn	kjenner.	<span type="quote">«Eg	såg	ei	løve	då	eg	var	i	dyrehagen	i	Kristiansand!»</span>	vil	mange	seie	straks	dei	ser	eit	bilete	av	ei	løve	i	ei	bok.	Barn	blir	motiverte	av	fenomen	som	dei	kan	relatere	til	eiga	erfaring. </p>
    <p><em type="bold">Biletboklesing med dei yngste barna – dialogisk høgtlesing</em> </p>
    <p>Høgtlesing	med	førskolebarn	har	ofte	ei	dialogisk	form.	Saman	med	dei	aller	minste	prøver	vi	å	aktivere	barna,	vi	prøver	å	sikre	at	dei	konsentrerer	seg	om	boksida,	og	at	dei	går	inn	i	dialog	med	den	vaksne	om	det	som	skjer	(<span type="quote">«her	og	no»</span>-samtalar,	sjå	side	26).	Vi	oppmuntrar	dei	til	å	peike	på	ting	i	bileta,	og	vi	stiller	spørsmål	som	dei	meistrar	å	svare	på,	anten	ved	peiking,	kroppsspråk	eller	enkle	språklege	ytringar.	I	dialogisk	lesing	blir	barnet	van	med	å	vere	ein	aktiv	medlesar,	og	den	vaksne	er	ein	viktig	modell	når	det	gjeld	engasjement	og	språkbruk.</p>
    <p><em type="bold">Lesing med dei største barna: samtalar om det vi les</em> </p>
    <p>Når	vi	les	høgt,	kan	både	barn	og	vaksne	lett	stoppe	opp	og	gi	uttrykk	for	eigne	reaksjonar.	Barn	kan	spørje	dersom	det	er	noko	dei	ikkje	forstår,	og	det	er	positivt	for	ordforrådet	deira.	Både	barn	og	vaksne	kan	markere	at	dei	opplever	noko	som	spennande	eller	humoristisk,	for	eksempel	når	helten	i	historia	har	kome	opp	i	krevjande	eller	underlege	situasjonar.	Engasjement	frå	den	vaksne	smittar	over	på	barna.	Når	vi	les	forteljingar,	må	vi	ta	hovudpersonen	sine	kjensler	og	motiv	på	alvor.	Vaksne	må	vere	modellar	for	ein	slik	lesemåte	for	barn,	for	engasjert	lesing	er	ikkje	medfødd,	det	er	noko	vi	lærer. 	 Samtalar	om	det	vi	les,	aukar	forståinga	og	refleksjonen	hos	barna.	<span type="quote">«Den	litterære	samtalen»</span>	er	ein	pedagogisk	ressurs	på	linje	med	<span type="quote" xml:lang="nob">«den	filosofiske	samtalen»</span>	(sjå	side	28),	der	den	vaksne	går	aktivt	inn	og	stiller	relevante	spørsmål	til	ein	tekst.	Vi	kan	bruke	utvalde	barnebøker	som	utgangspunkt	for	undring	og	refleksjon,	helst	bøker	som	utfordrar	barna	og	utvidar	erfaringane	deira. 	 Det	er	viktig	at	den	vaksne	forventar	aktiv	deltaking	frå	barna	ho	eller	han	les	for.	Mellom	anna	kan	vi	utfordre	barna	til	å	lage	hypotesar	om	korleis	handlinga	kjem	til	å	utvikle	seg,	<span type="quote">«korleis	det	kjem	til	å	gå»</span>.	Det	motiverer	dei	til	å	utvikle	haldningar	til	det	dei	les	om,	og	til	å	tenkje	både	logisk	og	fantasifullt.	Og	dei	må	gi	tankane	sine	eit	verbalspråkleg	uttrykk.	Repetisjon	er	viktig	for	denne	typen	samtalar.	Ein	opplever	at	barn	etter	kvart	utviklar	ei	meir	kompleks	forståing,	og	at	samtalane	blir	meir	og	meir	interessante. 	 Ein	god	høgtlesar	er	interessert	i	spontane	responsar	frå	barna.	Slike	responsar	eignar	seg	godt	til	små	samtalar	om	teksten,	tolkinga	og	korleis	vi	forstår	det	vi	les.	Når	eit	barn	kommenterer	noko	i	ei	bok,	kan	vi	be	barnet	om	å	utdjupe	og	argumentere	for	påstanden	sin:	<span type="quote">«Kvifor	meiner	du	det?»</span>	<span type="quote">«Korleis	veit	du	det?»</span>	<span type="quote">«Er	det	noko	på	biletet	du	tenkjer	på?»</span>	Slik	motiverer	vi	barnet	til	å	setje	ord	på	eigne	tankar.</p>
    <p><em type="bold">I	vår	barnehage</em> </p>
    <p type="listitem">•	Har	vi	faste	lesestunder,	for	alle	eller	grupper,	eller	les	vi	helst	for</p>
    <p>dei	barna	som	sjølve	finn	ei	bok	og	ber	om	lesing?</p>
    <p type="listitem">•	Er	det	nokon	av	barna	som	synest	å	vere	lite	interesserte	i	lesing?</p>
    <p>Kva	kan	årsakene	vere	til	det?	Kva	kan	vi	gjere	for	desse	barna?</p>
    <p type="listitem">•	Kva	gjer	vi	for	at	kulturformidlinga	vår	skal	vere	språkleg</p>
    <p>meiningsfull	for	dei	tospråklege	barna?	Har	vi	bøker,	lydbøker,	songar	eller	dikt	på	dei	tospråklege	barna	sine	førstespråk?</p>
    <p type="listitem">•	Sikrar	vi	progresjon	når	det	gjeld	eventyr	–	eller	møter	barna	i	stor</p>
    <p>grad	dei	same	tekstane	i	avdelinga	for	dei	større	barna	som	dei	gjorde	i	småbarnsavdelinga?</p>
    <p type="listitem">•	Kva	pregar	utvalet	vårt	av	barnebøker?	Er	det	<span type="quote">«klassikarar»</span>?	Er</p>
    <p>det	bokversjonar	av	det	barna	kjenner	frå	fjernsyn	og	film?	Har	vi	regler	og	dikt?	Har	vi	ABC-ar	med	bokstavdikt?	Har	vi	fagbøker	og	moderne	biletbøker?	I	kva	grad	er	bøkene	våre	bevisst	valde?</p>
    <p xml:lang="vep"><em type="bold">Les	meir	om</em> </p>
    <p type="listitem">•	litteraturformidling	og	høgtlesing	i	Solstad	2008	og	Hoel	o.fl.	2008</p>
    <p type="listitem">•	litteraturprosjekt	i	barnehagar	med	minoritetsspråklege	barn	i</p>
    <p xml:lang="nob">Wagner	2009</p>
    <p type="listitem">•	lesegrupper	og	bruk	av	konkrete	gjenstandar	i	Sandvik	og</p>
    <p xml:lang="isl">Spurkland	2009</p>
    <p type="listitem" xml:lang="nob">•	utvikling	av	forteljekompetanse	i	Høigård	2006	(kap.	4.2–4.4)</p>
    <p><em type="bold">3.4	 Ein	barnehage	med	språkutviklande	leik</em> </p>
    <p>Leik	er	livsutfalding	og	glede	og	eit	mål	i	seg	sjølv.	Samtidig	er	leiken	den	viktigaste	læringsarenaen	for	barn	–	på	alle	livsområde.	Ulike	former	for	leik	stimulerer	ulike	sider	ved	språkutviklinga.	Derfor	er	det	viktig	at	barna	møter	variert	leik	i	barnehagen. 	 Dei	aller	yngste	barnehagebarna	leiker	saman	ved	å	springe,	hoppe,	trampe,	kaste	seg	på	store	puter	eller	madrassar,	bukte	og	bøye	seg,	og	dei	kommuniserer	med	kvarandre	i	leiken	gjennom	kroppslege	uttrykksformer	(gestar,	blikk,	mimikk,	herming	–	pluss	lyd	og	latter).	I	all	munnleg	kommunikasjon	seinare	i	livet	er	det	viktig	å	vere	merksam	på	og	forstå	kroppsspråket	til	andre	menneske.</p>
    <p><em type="bold">Leik utviklar tenking!</em> </p>
    <p>Barn	snakkar	ofte	for	seg	sjølve	mens	dei	leiker.	Dei	seier	høgt	kva	dei	gjer	eller	skal	gjere	(egosentrisk	tale).	<span type="quote">«No	hoppar	eg!»</span>	ropar	Sara	idet	ho	hoppar	ned	frå	ein	stor	stein.	<span type="quote">«Her	kjem	brannbilen,	ba-bu,	ba-bu,»</span>	seier	Tomas	mens	han	køyrer	leikebilen	bortetter	golvet.	Gjennom	denne	måten	å	snakke	på	planlegg	og	styrer	barna	sine	eigne	handlingar.	Når	barna	kjem	i	sjuårsalderen,	treng	dei	ikkje	lenger	å	seie	høgt	det	dei	tenkjer.</p>
    <p><em type="bold">Lærer barn språk når dei byggjer med klossar eller leiker i sandkassa?</em> </p>
    <p>I	all	aktivitet	der	barn	byggjer,	lagar	og	former	ulike	typar	materiale,	gjer	dei	nokre	grunnleggjande	erfaringar	som	har	svært	mykje	å	seie	for	språkutviklinga,	nærmare	bestemt	utviklinga	av	ei	rekkje	grunnleggjande	omgrep.	Byggjeklossane	har	ulike	former	–	prisme,	kube,	sylinder,	kjegle,	pyramide,	boge	osv.	–	og	grunnflata	kan	vere	eit	kvadrat,	eit	rektangel,	ein	trekant,	ein	sirkel	eller	ein	halvsirkel.	Gjennom	å	handtere	klossane	erfarer	barna	likskap	og	ulikskap.	Når	dei	mange	år	seinare	møter	desse	figurane	att	i	matematikkboka,	er	dei	ikkje	<span type="quote">«vanskelege»</span>,	men	noko	dei	allereie	er	fortrulege	med. 	 Gjennom	leik	der	barna	tek	i	bruk	ulikt	materiale	–	sand,	kongler,	skjel,	steinar,	pinnar,	strå	osv.,	og	kitt,	garn,	silkepapir,	filt,	papp	osv.,	gjer	dei	grunnleggjande	erfaringar	med	tal	og	mengd,	storleik,	lengd,	farge,	vekt	og	kvalitetar	som	hard,	mjuk,	seig,	sprø,	ru,	glatt	osv.	Materialet	gir	barna	eit	grunnlag	for	å	klassifisere	og	ordne	ting	etter	ein	bestemt	eigenskap,	for	eksempel	storleik	eller	vekt.	Det	er	viktig	at	dei	vaksne	samtalar	med	barna	om	det	dei	lagar	og	leiker,	slik	at	dei	får	ord	for	dei	eigenskapane	dei	har	festa	seg	ved.</p>
    <p><em type="bold">Regelleik – inn i fellesskapen</em> </p>
    <p>Regelleik	vil	seie	alle	slags	spel	og	leikar	der	ein	må	følgje	bestemte	reglar.	Språket	regulerer	fellesskapen	i	leiken,	både	gjennom	forklaring	på	førehand	av	kva	som	gjeld	eller	er	lov,	og	gjennom	nokre	få,	faste	ytringar	som	blir	tekne	opp	att	mange	gonger,	som	<span type="quote">«Din	tur	–	min	tur»</span>	og	<span type="quote">«Alle	mine	duer	kom	ut»</span>.	I	songleikar	som	<span type="quote" xml:lang="nob">«Bjørnen	sover»</span>	er	det	songteksten	som	styrer	leiken. 	 Det	er	eit	viktig	steg	i	den	sosiale	utviklinga	til	barna	at	dei	greier	å	innordne	seg	reglane	som	gjeld	i	slik	leik.	For	barn	som	er	i	ferd	med	å	lære	norsk,	kan	regelleik	vere	inngangsbilletten	til	ein	leikefellesskap	med	dei	andre	barna.	Personalet	kan	lære	dei	reglane	og	dei	få	språklege	ytringane	som	trengst,	slik	at	dei	kan	vere	med.</p>
    <p><em type="bold">Mange språklege gevinstar i rolleleik</em> </p>
    <p>I	rolleleiken	gjeld	spesielle	språkkodar	eller	leikesignal.	Når	barna	snakkar	<em type="italic">om</em>	rollene	og	handlinga	i	leiken	–	kven	dei	<span type="quote" xml:lang="dan">«er»</span>,	og	kva	dei	skal	gjere	</p>
    <p type="listitem">–	bruker	dei	den	vanlege	dialekten	sin	og	fortidsforma	av	verb,	gjerne</p>
    <p>saman	med	ordet	<em type="italic">liksom</em>.	Når	dei	snakkar	<em type="italic">i</em>	rolla,	endrar	dei	stemma	og	bruker	ei	anna	språkform	enn	den	dei	bruker	til	dagleg.	Det	er	ein	viktig	del	av	språkbrukskompetansen	til	barn	å	kunne	oppfatte	og	bruke	desse	leikesignala. </p>
    <p>Stian, 4 år: Eg var liksom beibikrokodillen.</p>
    <p>Nora, 4 år: Eg var tigermamma.</p>
    <p>Stian: Du såg ikkje beibikrokodillen når du kom ner te elvå.</p>
    <p xml:lang="nob">Nora (med tilgjord stemme og <span type="quote" xml:lang="est">«austlandsdialekt»</span>): Hvor er du, beibikrokodille?</p>
    <p>Stian (med tilgjord stemme og <span type="quote" xml:lang="est">«austlandsdialekt»</span>): Jeg er bak denne store steinen. (Med vanleg stemme</p>
    <p>og vanleg dialekt:) Me var bestevenner.</p>
    <p>	 I	rolleleiken	skaper	barna	ei	fantasiverd.	Leiken	kan	sjåast	på	som	ei	forteljing	dei	diktar	i	fellesskap.	Slik	legg	rolleleik	eit	godt	grunnlag	for	utvikling	av	tekstkompetanse.	Når	barna	engasjerer	seg	i	rolleleik,	øver	dei	samtidig	opp	evna	til	å	danne	seg	indre	bilete	av	det	dei	snakkar	om.	For	at	leiken	ikkje	skal	gå	i	stå,	må	dei	tilpasse	seg	kvarandre	og	setje	ord	på	det	som	er	nødvendig	for	at	dei	andre	skal	forstå.	Slik	fremjar	rolleleiken	evna	til	å	sjå	noko	frå	andre	sin	synsstad	(desentrering).	Også	evna	til	å	halde	fast	ved	eit	samtaleemne	blir	utvikla	i	rolleleiken.	Barna	må	ta	språklege	initiativ	i	samsvar	med	si	eiga	rolle,	og	dei	må	høyre	godt	etter	og	gi	relevante	svar	på	det	dei	andre	seier.	Elles	blir	leiken	øydelagd. 	 Når	barn	er	i	ei	rolle,	er	dei	også	frie	til	å	prøve	ut	språket	på	nye	måtar.	Dei	tek	i	bruk	mange	ord	dei	har	høyrt,	men	kanskje	ikkje	heilt	har	gjort	til	sine	enno.	Gjennom	leiken	får	orda	eit	klarare	innhald.	Barna	kan	ringje	etter	sjukebil,	bestille	varer	og	styre	kvardagslivet	til	ein	heil	familie	i	leiken.	Slik	strekkjer	dei	seg	mot	eit	språk	som	går	langt	ut	over	deira	eigen	daglegtale.	Dersom	skrivesaker	er	lett	tilgjengelege,	kan	også	skriftspråket	få	sin	plass	i	leiken.	Då	utdjupar	barna	si	forståing	av	kva	skriftspråk	blir	brukt	til. 	 Personalet	i	barnehagen	kan	stimulere	til	rolleleik	ved	å	lage	eigne	leikekrokar,	for	eksempel	postkontor,	butikk	og	legekontor.	Desse	leikekrokane	skal	ikkje	vere	permanente,	men	må	skiftast	ut	etter	ei	tid. 	 Ikkje	alle	barn	fungerer	godt	i	rolleleik.	Dei	meistrar	kanskje	ikkje	dei	språklege	leikesignala	og	forstår	ikkje	kva	leiken	handlar	om.	Det	er	ei	viktig	oppgåve	for	personalet	å	hjelpe	desse	barna	inn	i	leiken	–	utan	å	overta	eller	øydeleggje	den	leiken	som	er	i	gang.	Dei	vaksne	kan	finne	på	nye	roller	som	passar	inn,	og	som	utviklar	leiken	frå	innsida.	Dei	kan	så	invitere	seg	sjølve	og	eit	barn	inn.	Dersom	Hannah	gjerne	vil	inn	i	doktorleiken	som	er	i	gang,	kan	den	vaksne	leggje	bandasje	på	armen	hennar	og	seie:	<span type="quote">«Kan	vi	vere	med	i	leiken?»</span>	–	Og	med	tilgjord	stemme	på	ein	slags	<span type="quote" xml:lang="isl">«austlandsk»</span>:	<span type="quote" xml:lang="dan">«Er	det	en	doktor	her?	Denne	jenten	har	brukket	armen!	Det	haster!»</span>	Ein	vaksen	som	kjenner	leikesignala,	er	ein	viktig	modell	for	barnet. 	 Vaksne	kan	også	gi	impulsar	til	rolleleiken	gjennom	ulike	former	for	dramaleik.	Dei	kan	fortelje	gjennom	å	lage	<em type="italic">bordteater</em>	med	figurar	(sjå	side	39	om	bruk	av	konkrete	gjenstandar).	Slik	<span type="quote" xml:lang="dan">«modellerer»</span>	dei	for	barna	korleis	ein	kan	<span type="quote">«omsetje»</span>	ei	forteljing	til	ein	leik. </p>
    <p><em type="bold">I	vår	barnehage</em> </p>
    <p type="listitem">•	Korleis	har	vi	innreidd	romma	for	dei	yngste	barna?	Ser	vi	at	dei</p>
    <p>kommuniserer	med	kvarandre	i	leik?</p>
    <p type="listitem">•	Kva	slags	erfaringar	får	barna	med	det	formings-	og</p>
    <p>byggjemateriellet	vi	bruker?	Snakkar	vi	med	barna	om	materiellet	og	eigenskapar	ved	det?</p>
    <p type="listitem">•	Korleis	legg	vi	til	rette	slik	at	<em type="italic">alle</em>	kan	vere	med	i	aktuelle	</p>
    <p>regelleikar?</p>
    <p type="listitem">•	Er	vi	merksame	på	språkkodane	i	rolleleiken?	Kva	gjer	vi	for	å</p>
    <p xml:lang="nob">hjelpe	barn	inn	i	rolleleik?</p>
    <p type="listitem">•	Kva	gjer	vi	for	at	barna	skal	bli	inspirerte	til	å	ha	skriftspråklege</p>
    <p>innslag	i	rolleleiken?</p>
    <p xml:lang="vep"><em type="bold">Les	meir	om</em> </p>
    <p type="listitem">•	leiken	til	dei	aller	yngste	barna	(toddlerkulturen)	i	Løkken	2005</p>
    <p type="listitem" xml:lang="nob">•	rolleleik	i	Høigård	2006	(sidene	80–89)</p>
    <p><em type="bold">3.5	 Ein	barnehage	med	utforsking	av	skriftspråket</em> </p>
    <p>Barnehagen	skal	fremje	barna	si	lese-	og	skriveutvikling	gjennom	ei	rekkje	aktivitetar	–	aktivitetar	som	<em type="italic">kan</em>	føre	til	at	ein	del	barn	løyser	skriftspråkkoden	allereie	i	førskolealderen.	Når	barna	begynner	å	utforske	skriftspråket	og	skrive	sjølve,	er	det	viktig	at	personalet	ser	dette	og	gir	skrivinga	verdi.	Barna	treng	vaksne	rundt	seg	som	kan	vere	interesserte	samtalepartnarar	om	språk,	og	som	inspirerer	til	skriving	og	lesing	(sjå	kap.	2.4). </p>
    <p xml:lang="nob"><em type="bold">Tekstforståing</em> </p>
    <p>Grunnlaget	for	lesedugleik	blir	lagt	allereie	i	barnehagealderen.	Leseforståing	handlar	i	stor	grad	om	å	tenkje	omkring	det	ein	les.	Personalet	må	<span type="quote" xml:lang="dan">«modellere»</span>	for	barna	kva	vi	gjer	for	å	forstå	når	vi	les.	I	samtalen	om	bøkene	vi	les	i	barnehagen,	er	barna	si	forståing	sentral	både	før,	under	og	etter	lesinga.</p>
    <p xml:lang="est"><em type="bold">Tekstskaping</em> </p>
    <p>Med	tekstskaping	meiner	vi	at	barn	skaper	ein	tekst	som	blir	skriven	ned	av	ein	vaksen	–	på	storblokk,	på	datamaskin	eller	på	ark.	Den	vaksne	er	med	andre	ord	sekretær	for	barna.	Ein	god	nedskrivingssituasjon	har	vi	når	barna	veit	kva	som	skal	skrivast,	og	kan	vere	med	og	<em type="italic">seie</em>	det	sakte	og	høgt	i	kor	saman	med	den	vaksne,	samtidig	som	dei	<em type="italic">ser</em>	bokstavane	vekse	fram.	Det	gir	dei	grunnlag	for	å	oppdage	samanhengen	mellom	lyden	vi	seier,	og	bokstaven	vi	skriv.	Særleg	viktig	er	det	at	den	vaksne	skriv	namna	til	barna	på	denne	måten.	Mange	barn	har	fått	den	første	forståinga	av	samanhengen	mellom	lyd	og	bokstav	med	utgangspunkt	i	eige	namn.	Personalet	må	vere	nøye	med	å	bruke	<em type="italic">lyden</em>	(for	eksempel	/k/),	ikkje	bokstav<em type="italic">namnet</em>	(<em type="italic">kå</em>)	når	dei	skriv	for	og	med	barn. 	 Barnehagen	skal	ta	barna	med	i	skrivestunder.	Det	kan	vere	korte	augneblinkar	der	ein	vaksen	skriv	ned	det	barnet	vil	ha	skrive	på	ei	teikning.	Det	kan	også	vere	organiserte	skrivestunder	der	ei	gruppe	barn	skal	skape	ein	tekst	saman.	For	å	ha	noko	å	skrive	om,	må	barna	først	ha	ei	felles	oppleving,	og	opplevinga	må	alltid	hentast	fram	att	gjennom	ein	samtale	før	ein	bestemmer	seg	for	kva	som	skal	skrivast.	Ei	handdokke	som	har	mange	spørsmål,	kan	vere	ein	nyttig	hjelpar.	Leseopplevingar	kan	inspirere	barna	til	å	lage	eventyr	eller	forteljingar	sjølve.	Ofte	kan	det	vere	lurt	å	la	ei	handdokke	eller	ein	annan	konkret	figur	vere	hovudperson.	Etter	kvart	kan	det	bli	mange	barneskapte	forteljingar	om	den	same	figuren.	Bøker	som	er	bygde	opp	over	eit	fast	mønster	som	blir	teke	opp	att	mange	gonger,	som	<em type="italic">Når to</em>-bøkene	(Bringsværd	og	Soli	2003),	kan	også	inspirere	barna	til	å	dikte	vidare	i	same	mønster	sjølve. 	 I	skrivestunda	kan	ein	også	skrive	ned	noko	av	det	barna	opplevde	på	ein	tur,	eller	barna	kan	vere	med	og	diktere	det	som	skal	skrivast	til	bilete	frå	ulike	aktivitetar	og	opplevingar.	Personalet	kan	ta	barna	med	når	dei	skal	skrive	invitasjon	til	foreldrekaffi,	eller	når	ei	avdeling	skal	invitere	ei	anna	avdeling	i	barnehagen	med	på	samling.	Eit	fast	innslag	i	den	daglege	rutinen	kan	vere	at	ein	vaksen	tek	nokre	barn	med	seg	og	skriv	<span type="quote">«I	dag	har	vi	gjort»</span>-teksten,	som	blir	hengd	opp	i	garderoben	mot	slutten	av	dagen.	Når	barna	har	vore	med	på	å	diktere	slike	tekstar,	blir	dei	også	opptekne	av	at	foreldra	skal	lese	det	dei	har	skrive. 	 Det	er	viktig	at	barna	sine	tekstar	har	reelle	mottakarar.	Berre	då	erfarer	barna	formålet	med	skriven	tekst:	Det	vi	seier,	kan	skrivast	ned	og	lesast	av	andre	seinare.	Barn	kan	bli	sterkt	motiverte	til	å	diktere	tekstar	og	til	å	skrive	sjølve	når	dei	opplever	at	teksten	blir	lesen	og	sett	pris	på. </p>
    <p>Skattekart.</p>
    <p xml:lang="nob">Fra duploen til det gule huset.</p>
    <p xml:lang="nob">(X markerer hvor skatten er.)</p>
    <p>Tone, 6 år</p>
    <p><em type="bold">Dei viktige bokstavane</em> </p>
    <p>Rammeplanen	slår	fast	at	barna	i	barnehagen	skal	bli	<span type="quote">«fortrulege	med	symbol	som	tal	og	bokstavar»</span>	(side	34),	og	at	dette	skal	skje	i	<span type="quote">«daglege	samanhengar»</span>	(side	35).	Personalet	skal	altså	ikkje	drive	bokstav-	og	talopplæring	med	barna	i	formelle	læringssituasjonar.	I	staden	må	dei	skape	situasjonar	i	kvardagen	der	barn	og	vaksne	kan	samtale	om	bokstavar	og	tal. 	 For	barnehagebarn	er	attkjenning	av	bokstavforma	det	sentrale,	og	til	å	begynne	med	bruker	vi	berre	bokstavnamnet	(<em type="italic">be</em>,	<em type="italic">eff</em>,	<em type="italic">kå</em>)	når	vi	snakkar	om	bokstavane.	Barna	må	få	erfare	bokstavane	som	konkrete,	fysiske	gjenstandar,	gjerne	i	eit	materiale	som	er	godt	å	ta	i.	Dei	beste	bokstavane	lagar	dei	vaksne	sjølve	saman	med	barna	i	eit	tredimensjonalt	materiale.	Når	vi	bakar,	lagar	vi	barna	sine	bokstavar	i	deig,	og	når	vi	formar	i	plastilin,	kan	barna	bli	oppfordra	til	å	lage	sin	eigen	bokstav. 	 Utandørs	kan	ein	lage	bokstavane	til	barna	av	pinnar,	strå,	kongler,	steinar	eller	skjel.	For	barna	er	det	stas	å	sjå	sin	eigen	bokstav	vekse	fram.	Og	dei	lærer	av	kvarandre.	Bestevenner	merker	seg	bokstavane	til	kvarandre,	og	barn	kan	begynne	å	spørje	om	å	få	bokstaven	til	foreldra,	sysken	og	andre	som	dei	er	knytte	til.	Det	er	spennande	å	oppdage	at	fleire	personar	kan	ha	den	same	bokstaven,	og	oppdaginga	gir	høve	til	å	snakke	om	at	bokstavane	ikkje	berre	har	eit	namn,	men	også	ein	lyd. 	 Barnehagen	kan	stimulere	bokstavinteressa	ved	å	ha	namnelappar	og	merkelappar	med	tydelege	bokstavar	på	skuffer	og	hyller.	Ein	humoristisk	alfabetplakat	i	barnehøgd	på	veggen	og	tastaturet	til	ein	datamaskin	er	også	gode	utgangspunkt	for	å	studere	og	snakke	om	bokstavar.	Byggjeklossar	og	puslespel	med	bokstavar,	magnetbokstavar	osv.	bør	også	vere	fast	utstyr	i	alle	barnehagar.	I	barne-ABC-ar	finn	vi	eit	dikt	til	kvar	bokstav,	og	barna	kan	lære	mykje	om	samanhengen	mellom	bokstav	og	lyd	når	dei	blir	kjende	med	dikta	i	slike	bøker. 	 Det	er	viktig	å	vere	klar	over	at	for	barn	er	bokstavar	ikkje	berre	bokstavar.	Som	så	mange	andre	ting	kan	også	bokstavane	ha	sitt	eige	liv	i	barnefantasien. </p>
    <p xml:lang="nob"><em type="bold">Skriftspråkstimulerande materiell</em> </p>
    <p>I	leiken	tek	barn	i	bruk	det	dei	har	for	handa.	Har	dei	lett	tilgang	til	skrivesaker,	er	det	sannsynleg	at	dei	innlemmar	skriftlege	aktivitetar	i	leiken.	Dei	lagar	plakatar,	pengar,	billettar,	menyar,	rekningar,	reseptar,</p>
    <p>Ein gut på snart seks år strevde med å skrive ein K. Det var ikkje lett, og heilt uforvarande kom</p>
    <p>han til å gi K-en ein ekstra strek på skrå nedover frå toppen. Straks strålte han opp og tok til å syngje:</p>
    <p><span type="quote" xml:lang="nob">«K-en skal på fisketur, K-en skal på fisketur.»</span> skattekart,	bursdagsinvitasjonar,	bordkort,	små	bøker	til	leikefigurar	og	mykje	anna.	Skriftspråklege	innslag	kan	gjere	rolleleiken	endå	meir	engasjerande.	Samtidig	utdjupar	det	barna	sine	erfaringar	med	kva	skriftspråket	blir	brukt	til. 	 Di	meir	varierte	skrivesakene	er,	di	større	appell	har	dei.	Små	avrivingsblokker,	store	pappstykke,	konvoluttar,	blyantar,	tusjar	og	pennar	i	ulike	fargar	og	breidder	stimulerer	til	ulike	slags	skriving	i	leiken.	Også	sakser,	stiftemaskinar	og	teip	må	vere	tilgjengeleg.	Nytt	materiell,	som	eit	avlagt	stempel,	ein	ny	type	papir	eller	nokre	uvanlege	skrivereiskapar	(fjørpenn,	kjempeblyant	o.l.)	kan	inspirere	til	fornya	leik,	der	skriftspråket	går	inn	som	ein	del	av	leiken. 	 Barnehagen	bør	også	ha	innreidd	ein	skrivekrok.	Der	kan	barna	finne	det	dei	treng	av	skrivesaker	og	skriveinspirerande	materiell,	inkludert	tavler	med	krit	og	magnetbokstavar.	På	veggen	kan	det	vere	fargeglade	bokstavar</p>
    <p type="listitem">–	gjerne	laga	av	barn	og	vaksne	i	fellesskap.	Ein	barne-ABC	har	sin	faste</p>
    <p>plass	skrivekroken.	Alt	materiellet	bør	ikkje	vere	framme	heile	tida.	Som	for	frileiken	gjeld	det	at	eit	skifte	av	materiell	kan	stimulere	til	fornya	aktivitet. 	 Skrivekroken	må	også	ha	ein	datamaskin	for	skriving	–	ikkje	for	spel</p>
    <p type="listitem">–	og	gjerne	ein	<span type="quote" xml:lang="swe">«gammaldags»</span>	skrivemaskin.	Å	trykkje	på	tastaturet</p>
    <p>appellerer	til	dei	fleste	barn,	men	særleg	til	dei	som	ikkje	er	komne	så	langt	i	finmotorisk	utvikling	at	dei	meistrar	å	skrive	sjølve	–	endå	om	dei	kjenner	bokstavane.	Det	er	viktig	at	vi	kan	ta	utskrift	av	det	barna	skriv	på	datamaskinen.	Sjølv	om	arket	berre	er	fullt	av	bokstavar,	kan	det	gi	mange	spennande	samtalar.	Barn	og	vaksne	kan	saman	leite	etter	bokstavane	til	barna,	dei	kan	telje	dei,	og	det	kan	bli	mykje	latter	når	den	vaksne	skal	prøve	å	lese	det	barna	har	skrive.</p>
    <p><em type="bold">Korleis kan barnehagen førebyggje at barna utviklar lese- og skrivevanskar?</em> </p>
    <p>Det	kan	vere	ulike	grunnar	til	at	barn	i	skolealderen	får	vanskar	med	lesing	og	skriving,	for	eksempel	nedsett	syn	eller	høyrsel,	forseinka	språkutvikling	eller	ein	genetisk	disposisjon	for	dysleksi.	Ein	ekstrainnsats	i	barnehagen	kan	ha	mykje	å	seie	for	å	førebyggje	at	desse	barna	utviklar	vanskar,	eller	at	vanskane	blir	store.	Det	er	tre	område	der	barnehagen	sin	innsats	kan	vere	særleg	viktig:</p>
    <p type="listitem">–	 <em type="italic">Høgtlesing</em>.	Her	blir	grunnen	lagd	for	leseforståing,	for	vidare	språkutvikling,	for	leseoppleving	og	motivasjon	for	sjølv	å	bli	ein	lesar. </p>
    <p type="listitem">–	 <em type="italic">Leik med språket</em>.	Her	blir	grunnen	lagd	for	utvikling	av	språkleg	medvit. </p>
    <p type="listitem">–	 <em type="italic">Erfaring med skriving gjennom tekstskaping og leik</em>.	Her	blir	grunnen	lagd	for	at	barna	kan	oppleve	skriftspråket	som	ein	viktig	og	nyttig	måte	å	kommunisere	på	også	for	dei	personleg. </p>
    <p><em type="bold">I	vår	barnehage</em> </p>
    <p type="listitem">•	Kva	slags	utstyr	har	vi,	og	kva	gjer	vi	for	at	barna	skal	bli	inspirerte</p>
    <p>til	å	skrive	sjølve?</p>
    <p type="listitem">•	Kva	gjer	vi	for	at	barna	skal	erobre	bokstavane	i	namnet	sitt?</p>
    <p type="listitem">•	Kva	slags	skrivesituasjonar	i	barnehagekvardagen	tek	vi	barna</p>
    <p>med	i?	Lèt	vi	barna	vere	med	og	seie	høgt	det	som	skal	skrivast,	samtidig	som	vi	skriv?</p>
    <p xml:lang="vep"><em type="bold">Les	meir	om</em> </p>
    <p type="listitem" xml:lang="nob">•	skriftspråkstimulering	i	Hagtvet	2002	(kap.	10)	og	Høigård	2006</p>
    <p>(kap.	8)</p>
    <p xml:lang="nob">Anders, 5 år</p>
    <p><em type="bold">4	 Samarbeid	med	foreldra</em> </p>
    <p>Samværsformer	og	aktivitetar	i	familien	og	heimemiljøet	har	svært	mykje	å	seie	for	språkutviklinga	til	barna,	både	den	munnlege	og	den	skriftlege.	I	mange	familiar	er	det	heilt	sjølvsagt	at	ein	samtaler,	diskuterer,	fortel,	les	og	skriv	saman.	I	andre	familiar	er	det	andre	aktivitetar	som	samlar	og	blir	opplevde	som	sjølvsagde.	Barnehagen	kan	spele	ei	positiv	rolle	i	samband	med	informasjon,	diskusjon	og	rådgiving	overfor	foreldra.</p>
    <p xml:lang="est"><em type="bold">Samtale</em> </p>
    <p>På	foreldremøte	og	i	foreldresamtalar	kan	barnehagen	formidle	kor	viktig	samvær	og	samtale	mellom	vaksne	og	barn	er,	også	for	språkutviklinga.	Samtalar	med	barna	må	reknast	som	uvurderleg	kvalitetstid	(sjå	kap.	3.1).	Barn	må	få	fortelje	om	kva	dei	har	opplevd,	om	tankar	og	kjensler,	og	dei	må	få	tid	til	å	undre	seg	saman	med	dei	vaksne.	Barn	likar	også	å	høyre	vaksne	snakke	om	opplevingane	sine.	Fellesopplevingane	er	det	også	viktig	å	snakke	om	–	det	ein	familie	har	gjort,	og	det	ein	planlegg	å	gjere.	Når	ein	ser	barne-tv	saman,	kan	ein	ha	mange	gode	småsamtalar	om	det	ein	opplever.	Når	ein	set	namn	på	det	barna	erfarer	og	er	opptekne	av,	speler	dei	vaksne	ei	viktig	rolle	for	barna	si	omgrepsutvikling.</p>
    <p xml:lang="nob"><em type="bold">Tospråklege barn</em> </p>
    <p>Foreldre	til	tospråklege	barn	må	få	positiv	tilbakemelding	om	at	det	er	viktig	at	førstespråket	til	barna	blir	styrkt	–	også	for	norsken	sin	del.	Barnehagen	bør	også	understreke	for	foreldra	kor	viktig	det	er	at	barnet	får	mykje	og	variert	kontakt	med	norsk	–	særleg	i	heimar	der	norsk	språk	ikkje	blir	brukt.	Rådet	til	minoritetsspråklege	foreldre	er:	Bruk	førstespråket,	les	for	barna,	fortel	historier,	leik	med	språk	og	bokstavar,	men	la	samtidig	barna	få	så	mykje	kontakt	med	norsk	som	råd	utanfor	heimen.	Det	er	også	eit	godt	råd	å	la	barna	sjå	norsk	barne-tv.	Det	stimulerer	den	norskspråklege	utviklinga,	men	det	gir	også	barna	opplevingar	som	dei	kan	snakke	med	andre	barn	om.</p>
    <p>Barnehagen	må	ordne	med	tolketeneste	etter	behov	og	etter	avtale	med	foreldra.	Dersom	det	er	mange	nye	tospråklege	barn	i	barnehagen,	kan	det	vere	ein	god	idé	å	halde	eit	eige	foreldremøte	for	dei.	Det	er	dessutan	viktig	å	få	alle	dei	vanlege	informasjonsskriva	i	barnehagen	omsette	til	dei	aktuelle	språka.</p>
    <p xml:lang="nob"><em type="bold">Skriftspråk</em> </p>
    <p>Foreldre	støttar	barna	si	skriftspråklege	utvikling	når	dei	viser	at	dei	sjølve	les	og	skriv.	Då	lærer	barna	at	lesing	og	skriving	er	viktig,	og	både	til	glede	og	nytte.	Lesing	av	nettsider	og	sms,	bøker,	aviser	og	blad	er	viktige	kvardagsaktivitetar	i	mange	familiar.	Barn	tek	i	bruk	dei	sjangrane	og	dei	media	som	dei	opplever	som	viktige	for	dei	vaksne.	Barn	som	det	blir	lese	for,	får	lettare	interesse	for	lesing	og	bøker.	Vaksne	som	skriv,	inspirerer	barna	til	å	skrive.	Barn	bør	inviterast	med	i	skriving	av	handlelister	og	bursdagshelsingar,	gjerne	ved	hjelp	av	bokstavliknande	teikn	eller	ei	teikning.	Kan	hende	barnet	kan	velje	smiley	til	ein	sms?	Det	er	alltid	positivt	å	oppmuntre	barna	si	interesse	for	lesing	og	skriving.</p>
    <p xml:lang="eng"><em type="bold">Lesing</em> </p>
    <p>Dei	fleste	foreldre	blir	glade	for	råd	om	høgtlesing:	Kva,	kvar	og	når	kan	ein	lese?	Informer	gjerne	foreldregruppa	om	aktuelle	bøker.	Bøker	som	er	populære	i	barnehagen,	kan	også	vere	kjekke	å	ha	heime.	Snakk	gjerne	om	gode	leseopplevingar	i	bringe-	og	hentesituasjonar,	då	viser	ein	at	barnehagen	vurderer	lesing	som	ein	viktig	aktivitet.	Barnebøker	kan	også	vere	tema	på	foreldremøte.	Somme	barnehagar	samarbeider	med	lokale	bibliotek,	og	familiane	kan	låne	bøker	med	seg	direkte	frå	barnehagen.	Ikkje	alle	familiar	er	bibliotekbrukarar	eller	bokklubbmedlemmer.	Biblioteket	kan	òg	hjelpe	barnehagen	med	å	finne	barnelitteratur	på	ulike	språk. 	 Som	i	alle	rådgivingssituasjonar	er	det	viktig	å	tilpasse	råda	til	mottakarane.	Familiar	kan	vere	svært	ulike	når	det	gjeld	forholdet	til	språk,	lesing	og	skriving.	Somme	er	glade	i	å	lese	og	skrive,	andre	prøver	å	unngå	det	så	godt	dei	kan.	Haldningar	og	vanar	går	ofte	i	arv.	Barnehagepersonalet	kan	motivere	foreldra,	særleg	ved	å	framheve	at	dei	er	viktige	rollemodellar	for	sine	eigne	barn.</p>
    <p>Språkstimulering skjer i kvardagen. Lesesenteret har laga tre filmar som viser korleis velkjende</p>
    <p>kvardagssituasjonar kan utnyttast til leik med språk, lesing og skriving. Målet med filmane er å skape</p>
    <p>
      <em type="italic">attkjenning og å motivere dei vaksne. Filmane finn ein på www.lesesenteret.no. Dei er gratis og kan </em>
    </p>
    <p>gjerne brukast på foreldremøte.</p>
    <p><em type="bold">Når noko er problematisk</em> </p>
    <p>Det	er	òg	barnehagen	si	oppgåve	å	gjennomføre	foreldresamtalar,	og	av	og	til	er	dette	samtalar	som	handlar	om	at	barn	ikkje	har	den	forventa	språklege	utviklinga,	eller	at	dei	ikkje	kommuniserer	bra	med	dei	andre	barna	i	gruppa.	I	slike	tilfelle	kan	det	for	begge	partar	vere	god	støtte	i	eit	observasjonsmateriell	som	utgangspunkt	for	ei	felles	forståing	(sjå	kap.	5). 	 Spørsmål	frå	foreldra	må	møtast	med	faktisk	informasjon,	støtte	og	konkrete	råd.	Viktige	råd	til	foreldra	er	at	dei	må	snakke	om	og	undre	seg	over	språket,	lese	høgt	for	barna	og	leggje	til	rette	for	gode	erfaringar	med	skriftspråket.	Dette	er	ikkje	noko	vi	gjer	fordi	barna	skal	bli	flinke	på	skolen	om	nokre	år.	Det	har	ein	verdi	i	seg	sjølv	og	akkurat	no.</p>
    <p><em type="bold">I	vår	barnehage</em> </p>
    <p type="listitem">•	Kva	bør	vere	innhaldet	i	eit	foreldremøte	om	språkstimulering	i</p>
    <p>kvardagen?</p>
    <p type="listitem">•	Korleis	fungerer	kommunikasjonen	mellom	barnehagen	og</p>
    <p>familiane	til	dei	tospråklege	barna?</p>
    <p type="listitem">•	Korleis	kan	daglege	møte	med	foreldra	vere	med	på	å	styrkje</p>
    <p>språket	til	barna?</p>
    <p xml:lang="vep"><em type="bold">Les	meir	om</em> </p>
    <p type="listitem">•	foreldra	si	rolle	i	Engen	2007</p>
    <p type="listitem" xml:lang="nob">•	språkstimulering	gjennom	leseaktivitetar	i	Hoel	o.fl.	2008</p>
    <p type="listitem">•	heimlån	av	bøker	frå	barnehagen	i	Hoel	og	Helgevold	2007</p>
    <p type="listitem" xml:lang="nob">•	foreldresamarbeid	i	<em type="italic">Språkløftet</em>	2008,	Gjervan	2006	og	Aamodt	og	</p>
    <p xml:lang="nob">Hauge	2008	(kap.	5.7)</p>
    <p xml:lang="nob"><em type="bold">5	 Observasjon	av	språk</em> </p>
    <p>Ei	god	språkutvikling	er	grunnleggjande	for	både	den	kognitive,	den	sosiale	og	den	emosjonelle	utviklinga.	Det	er	derfor	viktig	at	barnehagane	tidleg	blir	merksame	på	barn	som	strevar	med	språket,	slik	at	dei	kan	kome	i	gang	med	tidleg	hjelp.	Det	er	vanleg	å	rekne	med	at	10–15	%	av	alle	førskolebarn	har	ei	forseinka	språkutvikling,	og	5–7	%	har	spesifikke	språkvanskar	(Espenakk	o.fl.	2007).	For	desse	barna	er	ei	<span type="quote">«vente	og	sjå»</span>-haldning	ikkje	godt	nok. 	 Observasjon	av	barn	–	også	av	barna	sitt	språk	–	har	alltid	vore	ein	del	av	barnehagen	si	ordinære	verksemd.	I	dei	seinare	åra	har	stadig	fleire	barnehagar	også	nytta	seg	av	ulike	verktøy	for	språkkartlegging	i	tillegg	til	vanleg	observasjon.	Ei	undersøking	viser	at	over	90	%	av	barnehagane	bruker	slikt	verktøy.	60	%	av	barnehagane	svarer	at	dei	kartlegg	språket	til	<em type="italic">alle</em>	barn,	mens	33	%	svarer	at	dei	berre	kartlegg	dei	barna	som	observasjon	eller	behovsvurdering	frå	personale	eller	foreldre	peiker	ut	(Winsvold	og	Gulbrandsen	2009). 	 Stortingsmelding	nr.	41	(2008–2009)	<em type="italic">Kvalitet i barnehagen</em>	seier	at	det	vil	bli	gitt	tilbod	om	språkkartlegging	til	alle	barn	som	går	i	barnehage	når	dei	er	tre	år	gamle.	Formålet	med	kartlegginga	skal	vere	å	sikre	at	barnehagane	oppdagar	<em type="italic">alle</em>	barn	som	har	behov	for	særleg	språkstimulering.	Stortingsmeldinga	seier	at	kartlegging	ikkje	er	eit	mål	i	seg	sjølv,	men	eit	utgangspunkt	for	å	gi	barn	som	treng	ekstra	oppfølging,	god	og	tidleg	hjelp.	Meldinga	legg	vekt	på	at	språkkartlegging	må	gjennomførast	av	kvalifisert	pedagogisk	personale,	og	at	kartleggingsverktøya	ein	bruker,	må	vere	kvalitetssikra	(side	97). 	 Kunnskapsdepartementet	startar	hausten	2009	eit	arbeid	med	å	vurdere	fagleg	dei	verktøya	som	blir	brukte	til	språkkartlegging	i	barnehagar,	og	det	vil	bli	utarbeidd	ein	rettleiar	om	bruk	og	oppfølging	av	tilrådde	verktøy	for	språkkartlegging. 	 I	dette	kapitlet	vil	vi	avklare	nokre	aktuelle	omgrep:	observasjon,	kartlegging,	screening,	testing	og	dokumentasjon.	Vi	skal	også	kort	ta	opp	korleis	barnehagen	kan	følgje	opp	dei	barna	som	viser	sein	språkutvikling	eller	har	andre	språkproblem. </p>
    <p><em type="bold">5.1	 Viktig	terminologi</em> <em type="bold">Observasjon</em> </p>
    <p>Observasjon	vil	seie	å	leggje	merke	til	eller	undersøkje	noko.	Det	er	ei	form	for	informasjonsinnhenting	som	kan	gå	føre	seg	på	to	ulike	måtar:	tilfeldig	eller	systematisk.	Formålet	med	å	observere	språket	hos	barna	er	å	følgje	utviklinga	og	leggje	til	rette	for	ein	god	praksis	i	barnehagen,	der	ein	møter	behovet	for	språkstimulering	hos	kvart	enkelt	barn,	og	der	ein	oppdagar	og	følgjer	opp	barn	med	særlege	behov. 	 <em type="italic">Tilfeldig</em>	(også	kalla	<em type="italic">usystematisk</em>)	<em type="italic">observasjon</em>	er	den	observasjonen	personalet	i	barnehagen	gjer	fortløpande	for	å	vurdere	trivsel	og	utvikling	både	hos	barnegruppa	og	hos	enkeltbarn.	I	mange	barnehagar	skriv	ein	gjerne	ned	slike	tilfeldige	observasjonar	i	ei	loggbok,	ofte	i	form	av	små	praksisforteljingar.	Over	tid	vil	ein	då	kunne	sjå	om	det	er	visse	mønster	som	går	att	hos	enkeltbarn,	og	som	ein	kanskje	må	undersøkje	nærmare.	Faren	ved	å	bruke	tilfeldig	observasjon	er	at	ein	lett	kan	bli	subjektiv	i	det	ein	ser	og	skriv	ned,	og	det	kan	føre	til	at	ein	overser	viktige	sider	av	barnet	si	utvikling. 	 <em type="italic">Systematisk observasjon</em>	vil	seie	at	ein	observerer	med	utgangspunkt	i	kategoriar	ein	har	sett	opp	på	førehand.	Ein	kan	for	eksempel	observere	om	eit	barn	tek	initiativ	til	å	fortelje	noko,	eller	om	barnet	driv	språkleik	og	tullar	og	tøysar	med	språket.	Systematisk	observasjon	kan	også	ta	utgangpunkt	i	ulike	former	for	kartleggingsverktøy. </p>
    <p><em type="bold">Kartlegging</em> </p>
    <p>Ordet	kartlegging	blir	brukt	både	i	ei	trong	og	ei	vidare	meining.	I	<em type="italic">trong meining</em>	er	kartlegging	ei	form	for	systematisk	observasjon,	der	ein	tek	utgangspunkt	i	eit	kartleggingsverktøy.	To	eksempel	på	slike	kartleggingsverktøy	er	<em type="italic">TRAS</em>	(Tidleg	Registrering	Av	Språk,	Espenakk	o.fl.	2003)	og	<em type="italic">Språkpermen</em>	i	<em type="italic">Lær meg norsk før skolestart!</em>	(Sandvik	og	Spurkland	2009). 	 Kartlegging	med	TRAS	tek	utgangspunkt	i	det	ein	kan	vente	av	normal	språkutvikling	hos	einspråklege	norske	barn	på	ulike	alderssteg.	Ein	kan	då	samanlikne	det	enkelte	barnet	med	andre	barn	og	sjå	om	språkutviklinga	på	dei	undersøkte	områda	ligg	på	det	forventa	nivået,	eller	om	ho	ligg	etter.	Slik	blir	TRAS	også	eit	<em type="italic">screeningverktøy</em>	(sjå	nedanfor).	TRAS	kan	også	brukast	uavhengig	av	alder	til	å	registrere	om	eit	barn	har	utvikla	ein	bestemt	språkleg	dugleik,	om	det	er	i	ferd	med	å	utvikle	denne	dugleiken,	eller	om	det	enno	ikkje	har	begynt	utviklinga	på	det	aktuelle	området. 	 <em type="italic">Språkpermen</em>	i	<em type="italic">Lær meg norsk før skolestart!</em>	er	først	og	fremst	laga	for	tospråklege	barn.	I	ei	tospråkleg	utvikling	kan	vi	ikkje	seie	kva	som	er	ei	forventa	utvikling	av	andrespråket	på	bestemte	alderssteg,	fordi	denne	utviklinga	er	avhengig	av	forhold	som	butid	i	landet	og	kor	mykje	kontakt	barnet	har	hatt	med	andrespråket.	Dette	kartleggingsverktøyet	tek	derfor	sikte	på	å	samanlikne	barnet	berre	med	seg	sjølv.	Over	tid	vil	ein	kunne	sjå	om	barnet	har	framgang	på	dei	undersøkte	språkområda. 	 Ein	systematisk	observasjon	av	språket	til	eit	barn	–	anten	observasjonen	blir	utført	ved	hjelp	av	eit	kartleggingsverktøy	eller	ut	frå	kategoriar	ein	har	sett	opp	sjølv	–	må	alltid	tolkast	og	vurderast.	I	vurderinga	må	ein	ikkje	berre	vere	oppteken	av	kva	enkeltbarnet	meistrar	og	ikkje	meistrar.	Ein	må	også	reflektere	over	dei	vilkåra	for	å	utvikle	språket	på	dei	observerte	områda	som	barnehagen	gir	barnet.	Dermed	kan	kartlegginga	også	synleggjere	eit	behov	for	meir	kompetanse	om	språkutvikling	og	språkleg	samspel	i	personalgruppa,	og	ho	kan	hjelpe	til	med	å	heve	denne	kompetansen. 	 Når	ein	skal	vurdere	kva	for	verktøy	ein	vil	ta	i	bruk,	bør	ein	på	førehand	ha	tenkt	igjennom	spørsmål	som:	Kva	er	formålet	med	kartlegginga	av	akkurat	dette	barnet?	Legg	verktøyet	opp	til	å	vise	breidda	i	språkkompetansen	til	barnet?	Vil	verktøyet	få	fram	både	kva	barnet	meistrar,	og	kva	det	ikkje	meistrar?	Blir	barnet	observert	i	ulike	situasjonar	over	tid?	Eignar	verktøyet	seg	for	tospråklege	barn?	Kan	verktøyet	brukast	til	også	å	få	fram	kva	barnet	meistrar	språkleg	med	litt	støtte	frå	vaksne	(den	nærmaste	utviklingssona)?	Må	ein	ha	samtykke	frå	foreldra	for	å	bruke	verktøyet? 	 I	ei	<em type="italic">vidare meining</em>	blir	ordet	kartlegging	brukt	som	eit	overomgrep	som	omfattar	<em type="italic">alt</em>	det	ein	kan	gjere	for	å	finne	ut	kvar	eit	enkelt	barn	står	i	utviklinga.	Det	kan	dreie	seg	om	samtale	og	intervju,	ulike	former	for	observasjon,	mediering	(det	vil	seie	at	den	vaksne	trekkjer	barnet	med	i	eit	samspel	omkring	dei	oppgåvene	som	skal	gjerast)	og	ulike	former	for	screening,	testing	og	prøving.	Ei	slik	omfattande	kartlegging	av	språket	til	eit	barn	er	berre	aktuell	dersom	barnet	har	vanskar	med	språket.	Ho	er	ikkje	ei	sak	for	barnehagen	åleine,	men	må	skje	i	samarbeid	med	spesialutdanna	personale,	oftast	knytt	til	den	pedagogisk-psykologiske	tenesta	i	kommunen.	Foreldra	må	gi	samtykke	til	slik	kartlegging,	og	ho	må	gjerast	i	samarbeid	med	foreldra. </p>
    <p xml:lang="deu"><em type="bold">Screening</em> </p>
    <p>Screening	blir	brukt	for	å	finne	fram	til	enkeltindivid	som	bør	undersøkjast	meir	grundig.	Då	tek	ein	utgangspunkt	i	eit	materiell	som	er	utprøvd	på	ei	større	gruppe,	og	som	har	ei	standardisert	norm	for	kva	for	eit	nivå	ein	kan	vente	ved	ulike	aldrar.	To	eksempel	på	screening	av	språket	hos	barn	er	<em type="italic">SATS</em>	(Screening	Av	Toåringers	Språk),	som	er	eit	kartleggingsverktøy	for	toårskontrollen	på	helsestasjonen,	og	<em type="italic">Språk 4</em>,	som	er	eit	tilsvarande	verktøy	for	fireårskontrollen. 	 Når	ein	bruker	eit	screeningmateriell,	er	det	viktig	at	ein	nøye	følgjer	den	instruksjonen	som	høyrer	til,	elles	kan	ein	ikkje	bruke	dei	normene	som	er	knytte	til	materiellet.	Brukt	rett	kan	ei	screening	avdekkje	<span type="quote">«hol»</span>	i	språkutviklinga.	Dermed	blir	screeninga	det	første	steget	i	ei	utgreiing	av	eventuelle	språkvanskar	hos	barnet. 	 Det	er	også	viktig	å	merke	seg	at	ein	ikkje	kan	bruke	normene	i	eit	screeningmateriale	på	andre	grupper	enn	dei	det	er	utvikla	og	normert	for.	Dei	screeningverktøya	som	blir	brukte	i	Noreg	i	dag,	er	utvikla	på	grunnlag	av	einspråklege,	norsktalande	barn.	Derfor	kan	dei	ikkje	nyttast	som	norm	for	tospråklege	barn.	Ein	kan	ikkje	vite	om	<span type="quote" xml:lang="fkv">«hola»</span>	dei	avdekkjer,	kjem	av	svak	kompetanse	i	norsk,	eller	om	det	dreiar	seg	om	eventuelle	spesialpedagogiske	behov.	Ulik	grammatisk	struktur	og	ulike	valørar	i	ordforrådet	gjer	at	ein	heller	ikkje	utan	vidare	kan	setje	spørsmåla	om	frå	norsk	til	andre	språk.	Dersom	ein	har	mistanke	om	at	eit	tospråkleg	barn	har	språkvanskar,	må	ein	ta	i	bruk	mange	kjelder	i	kartlegginga	(sjå	ovanfor	om	kartlegging	i	vid	meining	av	ordet),	og	ein	må	først	og	fremst	prøve	å	danne	seg	eit	bilete	av	korleis	barnet	fungerer	innanfor	førstespråket. </p>
    <p xml:lang="eng"><em type="bold">Testing</em> </p>
    <p>Barn	som	etter	ei	screening	viser	seg	å	liggje	under	det	forventa	språknivået	i	forhold	til	alderen,	bør	utgreiast	grundigare.	Då	kan	det	vere	aktuelt	å	bruke	ulike	testar	for	å	finne	fram	til	kva	barnet	meistrar,	og	kva	det	strevar	med	(diagnostisering).	Testinga	blir	då	ein	del	av	kartlegginga	av	barnet	i	den	vide	bruken	av	ordet	kartlegging	(sjå	ovanfor).	Dei	aller	fleste	testane	som	kan	seie	noko	om	språket	til	eit	barn,	kan	berre	utførast	av	spesialutdanna	personale.	Ofte	krevst	det	ei	eiga	sertifisering	av	den	som	skal	bruke	testen.	Testing	og	diagnostisering	av	språket	fell	utanfor	det	barnehagen	sjølv	kan	gjere.</p>
    <p xml:lang="fin"><em type="bold">Dokumentasjon</em> </p>
    <p>Rammeplanen	slår	i	kapittel	4	fast	at	barnehagen	er	ei	pedagogisk	verksemd	som	skal	planleggjast,	dokumenterast	og	vurderast.	Formålet	med	dokumentasjonen	er	at	han	skal	gi	eit	grunnlag	for	refleksjon,	slik	at	barnehagen	kan	utvikle	ein	stadig	betre	praksis.	Dokumentasjon	frå	barnehagen	kan	gi	foreldra,	lokalmiljøet	og	kommunen	som	barnehagestyresmakt	informasjon	om	kva	barn	opplever,	lærer	og	gjer	i	barnehagen.</p>
    <p>Eit etisk perspektiv må leggjast til grunn når ein dokumenterer leik, læring og arbeid. Både barn og</p>
    <p>foreldre kan reagere dersom for mykje av det barna seier og gjer, blir observert og vurdert skriftleg.</p>
    <p>Rammeplan for barnehagen, side 49</p>
    <p>Ein	måte	å	dokumentere	arbeid	med	språk	i	barnehagen	på	er	å	kartleggje	kva	personalet	gjer	for	å	fremje	eit	godt	språkmiljø.	Eit	eksempel	på	det	finn	vi	i	Stovnermodellen	(2008).	Her	har	ein	utvikla	eit	kartleggingsskjema	som	skal	få	fram	personalet	sitt	arbeid	på	15	ulike	område:	den	gode	samtalen,	barn	som	ressursar	for	kvarandre,	leik,	leik	med	språket,	munnleg	forteljing,	bøker	og	bibliotek,	skriftspråkstimulering,	matematikk,	digitale	verktøy,	morsmålet	til	minoritetsspråklege	barn,	norsklæringa	til	minoritetsspråklege	barn,	ivaretaking	av	enkeltbarn	i	arbeid	med	språkmiljøet,	foreldresamarbeid,	andre	område	og	kompetanseheving.	Mønsteret	i	kartlegginga	er	at	personalet	på	kvart	av	områda	mellom	anna	skal	peike	på	gode	situasjonar,	dei	skal	svare	kva	dei	gjer	for	å	styrkje	det	aktuelle	området,	og	dei	skal	identifisere	utfordringar	på	området.	Slik	opnar	dokumentasjonen	av	arbeidet	for	refleksjon	i	personalgruppa	og	utvikling	av	ein	stadig	betre	praksis.	Mottoet	for	arbeidet	er:	Eit	godt	språkmiljø	kjem	ikkje	av	seg	sjølv,	det	er	vi	som	skaper	det!</p>
    <p><em type="bold">5.2	 Tidleg	innsats</em> </p>
    <p>I	kapittel	3	i	dette	temaheftet	har	vi	teke	opp	fem	område	som	det	er	særleg	viktig	å	arbeide	med	for	å	fremje	ei	god	språkutvikling	hos	barn.	Det	dreiar	seg	om	aktivitetar	som	<em type="italic">alle</em>	barn	må	trekkjast	inn	i,	same	kor	langt	eller	kort	dei	er	komne	i	si	eiga	utvikling.	For	personalet	i	barnehagen	blir	det	ei	viktig	oppgåve	å	sjå	til	at	ikkje	noko	barn	kan	<span type="quote">«velje	bort»</span>	aktivitetar	som	krev	språkleg	samspel.	Det	er	også	viktig	å	sørgje	for	at	dei	som	gjerne	seier	lite	når	fleire	barn	er	saman,	får	rikeleg	høve	til	å	ha	<span type="quote">«ein	til	ein»</span>-samtalar	med	ein	vaksen	om	emne	dei	er	opptekne	av,	og	der	undring,	glede	og	humor	står	sentralt.	Alle	barn	må	bli	sedde,	og	dei	må	oppleve	at	dei	blir	lytta	til! 	 Barnehagen	er	forplikta	til	å	følgje	opp	barn	med	behov	for	særleg	stimulering	av	språket.	Dette	kan	best	gjerast	i	eit	tett	samarbeid	med	foreldra	og	det	spesialpedagogiske	personalet.	Når	ein	arbeider	med	barn	med	språkvanskar,	må	ein	ha	to	siktemål	samtidig.	Det	eine	er	at	ein	må	prøve	å	hjelpe	barnet	til	å	bli	betre	i	å	bruke	språket.	Det	andre	rettar	seg	mot	heilskapen,	at	ein	prøver	å	leggje	til	rette	for	at	barnet	kan	vere	aktivt,	trivast	og	fungere	best	mogleg	i	dagleglivet. </p>
    <p>Tradisjonelt	har	det	spesialpedagogiske	arbeidet	vore	organisert	ved	at	ein	fagperson	<span type="quote">«utanfrå»</span>	kom	til	faste	tider	og	gav	språkleg	undervisning	eller	<span type="quote" xml:lang="dan">«trening»</span>	til	det	aktuelle	barnet.	Denne	måten	å	gjere	det	på	kan	eigne	seg	når	det	dreiar	seg	om	artikulatoriske/fonologiske	vanskar	og	andre	meir	avgrensa	vanskar.	Når	det	gjeld	meir	omfattande	vanskar,	for	eksempel	forståingsvanskar,	ser	ein	det	i	dag	som	meir	effektivt	å	la	personalet	i	barnehagen	vere	dei	som	skal	arbeide	med	barnet,	under	rettleiing	av	ein	spesialpedagog	(Espenakk	o.fl.	2007,	side	66).	Personalet	er	godt	kjent	av	barnet	og	kan	leggje	til	rette	for	naturlege	språklæringssituasjonar	i	eit	trygt	miljø	mange	gonger	i	løpet	av	ein	dag.	Utgangspunktet	for	strukturerte	språklæringsstunder	må	alltid	vere	noko	barnet	meistrar	eller	viser	interesse	for. 	 Skal	språkarbeidet	i	barnehagen	bere	frukter,	krevst	det	høg	kompetanse	hos	personalet	om	språk	og	språkutvikling	–	også	i	eit	tospråkleg	perspektiv.</p>
    <p><em type="bold">I	vår	barnehage</em> </p>
    <p type="listitem">•	Korleis	veit	vi	om	barna	får	eit	optimalt	språkmiljø	i	vår	barnehage?</p>
    <p type="listitem">•	Korleis	arbeider	vi	for	å	oppdage	barn	som	strevar	med	språket?</p>
    <p type="listitem">•	Kva	slags	erfaringar	har	vi	med	ulike	former	for	språkobservasjon</p>
    <p>og	kartleggingsmateriell?	Har	bruk	av	slikt	materiell	ført	til	at	personalet	har	endra	praksis	når	det	gjeld	språkstimulering?</p>
    <p xml:lang="vep"><em type="bold">Les	meir	om</em> </p>
    <p type="listitem" xml:lang="nob">•	ulike	observasjonsmetodar	i	Løkken	og	Søbstad	2006</p>
    <p type="listitem" xml:lang="nob">•	språkvanskar	og	kartlegging	av	språkvanskar	i	Espenakk	o.fl.	2007</p>
    <p type="listitem" xml:lang="nob">•	spesialpedagogiske	tiltak	for	barn	med	språkvanskar	i	Espenakk</p>
    <p xml:lang="nob">o.fl.	2007</p>
    <p type="listitem">•	kartlegging	av	språk	hos	tospråklege	barn	i	Sandvik	og	Spurkland</p>
    <p xml:lang="isl"><em type="bold">6	 Ressursar</em> </p>
    <p>Dette	kapitlet	gir	eit	oversyn	over	ein	del	ressursar	ein	kan	bruke	i	arbeidet	med	språkmiljø	og	språkstimulering	i	barnehagen:	nettstader,	filmar,	litteratur	for	barn,	språkstimuleringsmateriell,	verktøy	for	språkkartlegging	og	faglitteratur.	Til	nokre	titlar	gir	vi	korte	orienteringar,	for	at	det	skal	bli	lettare	å	vurdere	kva	ein	vil	sjå	nærmare	på.</p>
    <p><em type="bold">6.1	 Aktuelle	nettstader	og	filmar</em> </p>
    <p><em type="italic">Barn i flerspråklige familier. Veiledning til foreldre og ansatte i barnehager og på helsestasjoner</em>.	Utdanningsdirektoratet:	<em type="italic">http://www.udir.no/</em> <em type="italic">upload/Brosjyrer/Barn_i_flerspraklige_familier.pdf		</em>Heftet	svarer	på	vanlege	spørsmål	om	to-	eller	fleirspråkleg	utvikling	hos	barn.	Målgruppa	er	foreldre	og	barnehagetilsette. Barne-	og	ungdomsfilosofene	ANS.	Norsk	senter	for	filosofering	med	barn	og	ungdom,	<em type="italic">http://www.buf.no/prosjekter/barnehage/?page=start	</em>Nettstaden	orienterer	om	bøker,	artiklar	og	prosjekt	og	gir	idear	og	tips	om	korleis	vi	kan	filosofere	saman	med	barn	i	barnehagen. Barnebokinformasjon:	<em type="italic">http://www.barnebok.no/main.asp	</em>Nettstad	med	oversiktleg	informasjon	om	nyare	barnebøker,	med	kategoriar	som	<span type="quote" xml:lang="nob">«For	de	minste»</span>,	<span type="quote" xml:lang="nob">«For	de	mellomste»</span>,	<span type="quote" xml:lang="vep">«Voksne»</span>	o.a. Barnebokkritikk:	<em type="italic">http://www.barnebokkritikk.no/	</em>Her	kan	ein	følgje	med	på	ny	barnelitteratur,	særleg	norsk,	i	alle	sjangrar	og	for	alle	aldersgrupper.	Nettstaden	inneheld	fyldige	bokomtalar,	og	ein	kan	abonnere	på	nyheiter	på	e-post. Det	flerspråklige	bibliotek,	Deichmanske	bibliotek,	Oslo:	<em type="italic">http://dfb.</em> <em type="italic">deichman.no/	</em>Biblioteket	har	bøker	på	30	språk	og	eit	godt	utval	av	biletbøker/barnebøker.	Biblioteket	har	mange	tospråklege	bøker,	der	teksten	også	står	på	norsk	eller	engelsk.	DFB	låner	ut	til	heile	landet,	og	somme	bøker	kan	kjøpast. Lesesenteret	i	Stavanger:	På	<em type="italic">http://www.lesesenteret.uis.no	finn</em>	ein	informasjon	om	senteret	sine	ulike	prosjekt,	publikasjonar	og	filmar.	</p>
    <p>Eksempel	er	<em type="italic">Bok i bruk i barnehagen</em>	(barnehagar	fortel	om	arbeid	med	leseaktivitetar),	BOKTRAS	(språkstimulering	gjennom	leseaktivitetar)	og	<em type="italic">Lesefrø</em>	(minoritetsspråkleg	perspektiv).	Senteret	har	også	utvikla	ein	filmpakke,	til	bruk	på	personal-	og	foreldremøte,	om	korleis	ein	kan	bruke	kvardagslege	situasjonar	til	lesing,	skriving	og	leik	med	språket	(<em type="italic">En smak av lesing</em>,	<em type="italic">Gratulerer med ... språket</em>	og	<em type="italic">Lesing, skriving og kjøleskapet</em>). <em type="italic">Med språket som døråpner. Om språkstimulering av minoritetsspråklige barn</em>.	Film	av	S.W.	Andersen,	speletid	24	min.	<em type="italic">http://www.filmarkivet.</em> <em type="italic">no/v1/film/details.aspx?filmid=400077	(avspeling</em>	mot	ei	lita	avgift).	Filmen	kan	kjøpast	frå	Sørlandet	kompetansesenter. Nynorsk	barnelitteratur:<em type="bold"> </em><em type="italic">http://www.nynorskbok.no/	Her</em>	kan	ein	finne	tips	om	barnebøker	på	nynorsk	i	ulike	sjangrar	og	for	ulike	aldersgrupper.	Ein	kan	abonnere	på	nyheiter	på	e-post. Samiske	ressursar:	Sametinget	har	informasjon	om	litteratur,	bøker	og	anna	pedagogisk	materiell	til	bruk	i	barnehagar	med	samiske	barn.	Kontakt	Sametinget,	Avdeling	for	opplæring,	språk	og	kultur,	Bredbuktnesveien	50,	9520	Kautokeino.	Telefon:	78	48	42	00.	Meir	informasjon	finst	på	<em type="italic">www.skolenettet.no	under</em>	mappa	<span type="quote" xml:lang="nob">«Samisk	læringsnett»</span>. Språkløftet	er	eit	landsomfattande	prosjekt	der	ni	kommunar	er	med.	Målet	er	å	fremje	god	språkutvikling	i	norsk	og	sosial	kompetanse	hos	barn	for	å	bidra	til	sosial	utjamning, <em type="italic">http://udir.no/Rapporter/</em> <em type="italic">Sprakloftet-og-Utviklingsprosjekt-for-minoritetsspraklige-elever/</em> </p>
    <p><em type="bold">6.2	 Litteratur	for	barn</em> <em type="bold">Dikt og ABC-ar til språkleik</em> </p>
    <p>I	kapittel	3.2	skriv	vi	om	poetisk	språk,	leik	med	språket	og	språkleg	medvit.	Barnehagen	må	ha	mange	gode	dikt	å	velje	mellom,	og	dikt	finst	spreidde	i	mange	ulike	samlingar.	Det	finst	også	gode	antologiar.	Be	gjerne	biblioteket	om	rettleiing,	så	kan	barnehagen	byggje	opp	sin	eigen	antologi.	Også	barne-ABC-ar	(<span type="quote">«dikt-ABC-ar»</span>)	fungerer	godt	saman	med	førskolebarn.	Ein	slik	ABC	er	ikkje	ei	lærebok,	men	har	eit	dikt	og	ein	illustrasjon	til	kvar	bokstav.	Her	er	nokre	eksempel	på	ABC-ar	som	kan	vere	fine	å	bruke	i	barnehagen	(spør	også	på	biblioteket):</p>
    <p xml:lang="nob">Jensen,	E.	og	I.-L.	Belsvik.	2000:	<em type="italic">Alle i Alta kan</em>.	Samlaget Gaasø,	M.	o.fl.	2005:	<em type="italic">Alfabeta ABC</em>.	Samlaget Hauge,	O.H.	og	B.	Cappelen	1987:	<em type="italic">ABC</em>.	Samlaget Rasmussen,	H.	1984:	<em type="italic">Halvdans ABC</em>.	Til	norsk	ved	Arild	Nyquist.	Litor Roskifte,	K.	2004:	<em type="italic">28 rom og kjøkken. Historien om Alf og Beate</em>.	Cappelen Roskifte,	K.	2007:	<em type="italic">Jorda rundt på 29 bokstaver. Alf og Beate på ferie</em>.	Magikon Roskifte,	K.	2009:	<em type="italic">29 liv. Alf og Beate med familie og venner</em>.	Magikon </p>
    <p><em type="bold">Nokre biletbøker med språkleik</em> </p>
    <p xml:lang="nob">Andersen,	M.M.	og	H.	Kramer.	2006:	<em type="italic">Raske reven Rogers lille rotebok</em>.	Gyldendal Grøsnes,	A.	og	A.	Fiske.	2006:	<em type="italic">Fotballen på fatet</em>.	Samlaget Stai,	K.	2008:	<em type="italic">Jakob og Neikob</em>.	Samlaget </p>
    <p><em type="bold">Folkeeventyr frå barna sine opphavsland</em> </p>
    <p>Barnehagen	bør,	når	det	er	mogleg,	skaffe	barnebøker,	lydbøker	og	eventyr	frå	dei	landa	eller	regionane	barna	og	foreldra	har	bakgrunnen	sin	frå.	Når	barnehagen	prioriterer	dette,	sender	han	tydelege	signal	til	foreldra	om	at	lesing	er	ein	viktig	aktivitet,	og	at	barnehagen	har	eit	positivt	syn	på	den	språklege	og	kulturelle	bakgrunnen	til	barnet.	Gode	bibliotek	har	ofte	eit	godt	utval	av	eventyr	frå	mange	land.	Be	gjerne	om	rettleiing,	det	er	mykje	å	orientera	seg	i.	Hugs	også	Det	flerspråklige	bibliotek	ved	Deichmanske	bibliotek	i	Oslo	(sjå	kap.	6.1).</p>
    <p xml:lang="nob"><em type="bold">6.3	 Språkstimuleringsmateriell</em> </p>
    <p>Eit	materiell	meint	for	språkstimulering	er	i	seg	sjølv	verken	godt	eller	dårleg.	Det	avgjerande	er	om	det	kan	bli	brukt	for	å	skape	eit	engasjerande	samspel	med	og	mellom	barna.	I	rapporten	<em type="italic">Alle teller mer</em>	blir	det	peikt	på	at	fagområdet	<span type="quote" xml:lang="nob">«Kommunikasjon,	språk	og	tekst»</span>	i	rammeplanen	ser	ut	til	å	vere	læremiddelstyrt	i	større	grad	enn	andre	fagområde,	og	det	blir	stilt	spørsmål	ved	om	det	er	rammeplanen	eller	materiellet	som	blir	styrande	for	arbeidet	på	dette	fagområdet	(Østrem	2009,	side	143).	Vektlegginga	av	materiell	må	ikkje	få	oss	til	å	gløyme	at	språk	blir	lært	best	i	naturlege	situasjonar,	der	barna	kan	danne	omgrep	i	direkte	erfaring	med	omverda,	og	der	dei	får	bruke	orda	i	eit	utal	av	samanhengar,	fordi	dei	tek	del	i	gode	samtalar	om	det	dei	har	opplevd.	Å	sørgje	for	at	barn	blir	inkluderte	i	leikemiljø,	kan	vere	vel	så	viktig	som	å	la	dei	arbeide	med	eit	innkjøpt	språkstimuleringsmateriell. 	 I	denne	oversikta	tek	vi	med	noko	av	det	materiellet	som	er	mest	brukt: </p>
    <p><em type="italic">Snakkepakken</em>	(Ihlen	og	Finnanger)	inneheld	eit	rikt	utval	av	to-	og	tredimensjonalt	materiale	og	gir	mange	råd	og	idear	om	korleis	ein	på	ein	leikande	måte	kan	styrkje	språket	til	barn	og	læringa	av	omgrep,	same	kva	for	eit	førstespråk	dei	har. <em type="italic">Språkposer</em>	(Nyberg	1996)	er	ein	metode	der	den	vaksne	har	laga	til	ulike	posar	eller	esker	med	ulike	gjenstandar	oppi	for	å	visualisere	og	konkretisere	omgrep.	Innhaldet	i	slike	posar	kan	også	knytast	til	eventyr	og	bøker,	slik	at	det	blir	lettare	for	alle	barn,	same	kva	for	eit	førstespråk	dei	har,	å	forstå	teksten.	Det	er	viktig	å	skape	spenning	og	forventning	rundt	kva	som	skjuler	seg	i	posen. </p>
    <p><em type="italic">Språksprell</em>	(Elsbak	og	Valle	2000)	er	eit	metodisk	opplegg	som	skal	øve	opp	det	språklege	og	fonologiske	medvitet	hos	barn	i	alderen	4–6	år	gjennom	korte	og	systematiske	leikøvingar. <em type="italic">Språkglede</em>	(Kopreitan	og	Aune	2008)	består	av	11	memory-	og	lottospel,	ei	lita	bok	om	barnehagejenta	Bafraw,	CD	og	foreldrehefte	på	ulike	språk.	Målet	er	å	byggje	opp	eit	ordforråd	på	norsk	og	trene	konsentrasjonen	og	minnet. </p>
    <p><em type="bold">6.4	 Verktøy	for	språkkartlegging</em> </p>
    <p>På	oppdrag	frå	Kunnskapsdepartementet	er	det	gjennomført	ei	undersøking	av	i	kva	grad	kommunane	har	teke	initiativ	til	at	det	skal	skje	språkstimulering	og	systematisk	kartlegging	av	språket	til	barna	i	og	utanfor	barnehagar	(Rambøll	2008).	I	oversikta	nedanfor	gir	vi	ein	kort	omtale	av	dei	fleste	av	dei	verktøya	for	språkkartlegging	som	er	nemnde	i	rapporten.	I	tillegg	tek	vi	med	eit	verktøy	som	nyleg	er	utgitt.	Rapporten	seier	at	mange	kommunar	har	utvikla	sine	eigne	kartleggingsverktøy,	og	vi	tek	med	eitt	eksempel	på	eit	slikt	lokalt	utvikla	verktøy.</p>
    <p><em type="italic">TRAS</em>	(Tidleg	registrering	av	språk,	Espenakk	o.fl.	2003)	er	både	eit	observasjonsmateriell	og	eit	screeningverktøy	som	blir	brukt	til	å	vurdere	språkutviklinga	til	eit	barn	i	forhold	til	det	ein	kan	venta	på	ulike	alderssteg.	Materiellet	består	av	ei	handbok	og	eit	observasjonsskjema	som	skal	følgje	barnet	i	barnehagen	i	alderen	2–5	år.	Det	undersøkjer	barnet	sitt	språk	på	tre	hovudområde:	1)	samspel,	kommunikasjon	og	merksemd,	2)	språkforståing	og	språkleg	medvit	og	3)	uttale,	ordproduksjon	og	setningsproduksjon.	Kartlegginga	blir	utført	av	personalet	i	barnehagen. <em type="italic">Askeladden</em>	(Næss	og	Sveen	1994)	er	ein	språkscreeningtest	for	barn	i	alderen	2–6	år.	Han	består	av	ni	deltestar,	med	separate	skårar.	Summen	av	alle	deltestane	gir	ein	språkalder.	Testen	har	som	mål	å	påvise	avvik	i	semantikk,	fonologi	og	syntaks,	og	han	testar	ut	nokre	årsaksfaktorar	til	slike	avvik.	Testen	skal	vise	om	språket	og	dei	språklege	føresetnadene	til	eit	barn	er	forseinka/avvikande	i	forhold	til	språket	hos	barn	på	same	alder.	Materiellet	består	av	ein	sekk	med	31	objekt,	eit	registreringsskjema	og	ei	handbok.	Testen	kan	utførast	av	førskolelærarar,	helsepersonell,	spesialpedagogar	eller	logopedar.	Foreldra	må	gi	samtykke. <em type="italic">SATS</em>	(Screening	av	toåringers	språk,	Horn	og	Hagtvet	1997)	er	både	eit	observasjonsmateriell	og	eit	screeningverktøy	som	skal	vurdere	språkforståinga	hos	toåringar.	Samspel	og	merksemd	er	også	ein	del	av	vurderinga.	Materiellet	består	av	ti	objekt	frå	kvardagslivet,	eit	skjema	som	foreldra	skal	fylle	ut,	eit	kartleggingsskjema	og	ei	rettleiing.	Kartlegginga	blir	utført	av	helsesystera	ved	toårskontrollen	på	helsestasjonen.	Vurderinga	frå	foreldra	er	med	i	den	samla	vurderinga. </p>
    <p><em type="italic">Språk 4</em>	(Horn	og	Dalin	2008)	er	både	eit	observasjonsmateriell	og	eit	screeningverktøy.	Det	består	av	ein	biletfaldar,	ei	rettleiing	og	eit	kartleggingsskjema.	Biletfaldaren	er	utgangspunkt	for	ein	samtale	som	skal	avdekkje	trekk	ved	språkforståing,	setningsstruktur,	uttale,	ordforklaring	o.a.	hos	barnet.	Samspel	og	merksemd	er	ein	del	av	det	som	blir	vurdert.	Kartlegginga	blir	utført	av	helsesystera	ved	fireårskontrollen,	men	vurderinga	til	foreldra	skal	òg	trekkjast	inn.	Dersom	den	samla	vurderinga	viser	teikn	på	forseinka	språkutvikling,	skal	barnet	visast	vidare	til	ei	meir	omfattande	kartlegging. <em type="italic">Alle med</em>	(Løge	o.fl.	2006)	er	eit	observasjonsmateriell	som	skal	kartleggje	den	sosiale	kompetansen	hos	barn	i	alderen	1–6	år.	Det	vurderer	utviklinga	på	seks	område,	eit	av	dei	er	knytt	til	språk.	Materiellet	består	av	eit	observasjonsskjema	og	eit	rettleiingshefte.	Kartlegginga	blir	utført	av	personalet	i	barnehagen. <em type="italic">Lær meg norsk før skolestart! Språkpermen</em>	(Sandvik	og	Spurkland	2009)	er	eit	observasjonsmateriell	som	byggjer	på	eit	mappevurderingsprinsipp.	Det	består	av	ein	perm	for	kvart	barn.	Kartlegginga	er	knytt	til	seks	hovudområde:	språkbruk,	samtale,	lesestund	med	samtale	om	tekst	og	bilete,	barnet	sine	eigne	forteljingar,	lesing	og	skriving	og	morsmålet.	Kvart	av	områda	er	delt	i	fire	delar:	situasjonsskildring,	dokumentasjon	av	utvikling,	tiltak	og	språkmiljøet.	Kartlegginga	blir	utført	av	personalet	i	barnehagen. <em type="italic">Stovnermodellen</em>	(2008–09)	er	eitt	av	mange	lokalt	utvikla	</p>
    <p>kartleggingsverktøy.	Det	legg	stor	vekt	på	kartlegging	av	personalet	sitt	arbeid	med	å	skape	eit	godt	språkmiljø	(omtalt	på	side	59).	I	tillegg	er	det	eit	verktøy	for	systematisk	observasjon	av	språkutviklinga	til	barna	på	fire	hovudområde:	1)	merksemd,	2)	samspel	og	kommunikasjon,	3)	samtaledeltaking	og	4)	språkforståing.	Eit	viktig	mål	er	å	sjå	om	det	har	skjedd	ein	progresjon	i	språkutviklinga	sidan	siste	observasjon.	Kartlegginga	blir	utført	av	personalet	i	barnehagen.</p>
    <p xml:lang="isl"><em type="bold">6.5	 Faglitteratur</em> </p>
    <p>Litteraturlista	inneheld	referansar	til	titlane	under	<span type="quote" xml:lang="vep">«Les	meir	om	...»</span>	i	kvart	kapittel	i	heftet.	Lista	inneheld	også	referansar	som	forfattarane	av	dette	temaheftet	har	støtta	seg	på	i	arbeidet.</p>
    <p xml:lang="nob">Bø,	I.	og	L.	Helle.	2008.	<em type="italic">Pedagogisk ordbok. Praktisk oppslagsverk i pedagogikk, psykologi og sosiologi</em>.	Universitetsforlaget Elsbak,	L.L.	og	A.M.	Valle.	2000.	<em type="italic">Språksprell. Metodiske språkleker for 4–6-åringer</em>.	Gyldendal	Undervisning Engen,	L.	2007.	<span type="quote" xml:lang="nob">«Men	datteren	min	er	bare	4	år.	Hun	skal	vel	ikke	lære	å	lese	ennå?»</span>	I	<em type="italic">Bok i bruk i barnehagen</em>	(Hoel,	T.	og	L.	Helgevold,	red.).	Lesesenteret Espenakk,	U.	o.fl.	2007.	<em type="italic">Språkveilederen</em>.	Bredtvedt	kompetansesenter Espenakk,	U.	o.fl.	2003.	<em type="italic">TRAS. Tidlig registrering av språkutvikling. Registreringsskjema</em>.	Lesesenteret Espenakk,	U.	o.fl.	2003.	<em type="italic">TRAS. Tidlig registrering av språkutvikling. Håndbok og Registreringsskjema</em>.	Lesesenteret Fast,	C.	2007.	<em type="italic">Sju barn lär sig läsa och skriva. Familjeliv och populärkultur i möte med förskola och skola</em>.	Uppsala:	Uppsala	universitet.	Uppsala	studies	in	education,	nr.	115 Gjervan,	M.	(red).	2006.	<em type="italic">Temahefte om språklig og kulturelt mangfold i barnehagen</em>.	Kunnskapsdepartementet Hagtvet,	B.E.	2002.	<em type="italic">Språkstimulering. Tale og skrift i førskolealderen</em>.	Cappelen	Akademisk	Forlag Hoel,	T.	2007.	<span type="quote">«Barneboka	og	språket»</span>.	I	<em type="italic">Barnehagefolk 3</em>.	Pedagogisk	forum Hoel,	T.	o.fl.	2008.	<em type="italic">Les for meg pliiis! Om barn, litteratur og språk</em>.	ABM<em type="italic">Bok i bruk i barnehagen. Språkstimulering gjennom leseaktiviteter</em>.	Lesesenteret Horn,	E.	og	A.L.	Dalin.	2008.	<em type="italic">Språk 4. Brukerveiledning</em>.	Bergen:	Designtrykkeriet Horn,	E.	og	B.E.	Hagtvet.	1997.	<em type="italic">SATS. Screening av to-åringers språk. Håndbok</em>.	Universitetsforlaget Hyltenstam,	K.	o.fl.	1996.	<em type="italic">Tilpasset språkopplæring for minoritetselever</em>.	Rapport	fra	konsensuskonferanse,	Leangkollen	hotell-	og	konferansesenter,	Asker	9.–10.	januar	1996.	Noregs	forskingsråd Høigård,	A.	2006.	<em type="italic">Barns språkutvikling – muntlig og skriftlig</em>.	2.	utg.	Universitetsforlaget Kibsgaard,	S.	og	O.	Husby.	2009.	<em type="italic">Norsk som andrespråk i barnehage og småskole</em>.	2.	utg.	Universitetsforlaget Kultur-	og	kyrkjedepartementet:	St.meld.	nr.	35	(2007–2008).<em type="italic"> Mål og meining. Ein heilskapleg norsk språkpolitikk</em> Kunnskapsdepartementet.	2006.	<em type="italic">Rammeplan for barnehagens innhold og oppgaver</em> Kunnskapsdepartementet.	St.meld.	nr.	23	(2007–2008).<em type="italic"> Språk bygger broer</em> Kunnskapsdepartementet.	St.meld.	nr.	41	(2008–2009).<em type="italic"> Kvalitet i barnehagen</em> Lorentzen,	R.T.	2001.	<span type="quote">«Tekst	og	teikning»</span>.	I	<em type="italic">Pirion. Kulturavis for barnehagar 2</em>.	ISSN	1502-3036 Løge,	I.K.	o.fl.	2006.	<em type="italic">Alle med</em>.	Veiledningshefte.	Info	Vest	Forlag Løkken,	G.	2005.	<span type="quote" xml:lang="nob">«Toddleren	som	kroppssubjekt»</span>.	I	<em type="italic">Småbarnspedagogikk. Fenomenologiske og estetiske tilnærminger</em>.	(Haugen,	S.	o.fl.,	red.).	Cappelen	Akademisk	Forlag Løkken,	G.	og	F.	Søbstad.	2006.	<em type="italic">Observasjon og intervju i barnehagen</em>.	Universitetsforlaget Matre,	S.	2000.	<em type="italic">Samtalar mellom barn. Om utforsking, formidling og leik i dialogar</em>.	Samlaget Mjelve,	A.Ø.	2002.	<em type="italic">Hør på maken. Tospråklig assistanse i barnehagen</em>.	Barne-	og	familiedepartementet	(<em type="italic">http://www.regjeringen.no/upload/</em> <em type="italic">kilde/bfd/bro/2004/0010/ddd/pdfv/223269-horpa_maken.pdf)</em> Mjør,	I.	2004.	<span type="quote">«Smake	rimar	på	kake	–	kaldt	på	salt»</span>.	I	<em type="italic">Pirion. Kulturavis for barnehagar 1</em>.	ISSN	1502-3036 Mjør,	I.	o.fl.	2006.	<em type="italic">Barnelitteratur – sjangrar og teksttypar</em>.	Cappelen Nyberg,	M.-L.	1996.	<span type="quote" xml:lang="nob">«Den	magiske	språkposen»</span>.	I	<em type="italic">Debattserien for barnehagefolk</em>	nr.	4 Næss,	S.	og	O.	Sveen.	1994.	<em type="italic">Håndbok for Askeladden. Språkscreeningtest for førskolebarn</em> Olsholt,	Ø.	o.fl.	2008.	<em type="italic">Filosofiske samtaler i barnehagen. Å ta barns tenkning på alvor</em>.	Kommuneforlaget Rambøll	Management	AS.	2008.	<em type="italic">Kartlegging av språkstimulering og språkkartlegging i kommunene</em> Sandvik,	M.	og	M.	Spurkland.	2009.	<em type="italic">Lær meg norsk før skolestart! Språkstimulering og dokumentasjon i den flerkulturelle barnehagen</em>.	Cappelen	Akademisk	Forlag	(<em type="italic">www.lærmegnorskførskolestart.no)</em> Sandvik,	M.	og	M.	Spurkland.	2009.	<em type="italic">Lær meg norsk før skolestart! Språkpermen</em>.	Cappelen	Akademisk	Forlag Solstad,	T.	2008.	<em type="italic">Les mer! Utvikling av lesekompetanse i barnehagen</em>.	Universitetsforlaget Stovnermodellen.	<span type="quote" xml:lang="nob">«Kartlegging	av	språkmiljø	–	Bydel	Stovner»</span>.	2008–09	(<em type="italic">http://prosjekt.hia.no/groups/nafo/nafodokumenter/lengravaablimaalt.</em> <em type="italic">pdf)</em> Valvatne,	H.	og	M.	Sandvik.	2007.	<em type="italic">Barns språk og kultur. Barns språkutvikling fram til sjuårsalderen</em>.	Cappelen	Akademisk	Forlag Wagner,	Å.K.H.	2009.	<em type="italic">Lesefrø. Boka som lesestimulerende aktivitet i barnehager med stor andel minoritetsspråklige</em>.	Lesesenteret Winsvold,	A.	og	L.	Gulbrandsen.	2009.	<em type="italic">Kvalitet og kvantitet. Kvalitet i en barnehagesektor i sterk vekst</em>.	Rapport	nr.	2.	NOVA Østrem,	S.	o.fl.	2009.	<em type="italic">Alle teller mer. En evaluering av hvordan barnehagens innhold og oppgaver blir innført, brukt og erfart</em>.	Høgskolen	i	Vestfold,	Barnehagesenteret Aamodt,	S.	og	A.-M.	Hauge.	2009.	<em type="italic">Familielæring – og andre modeller innenfor flerkulturelt pedagogisk arbeid</em>.	Universitetsforlaget skrift	nr.	47 Hoel,	T.	og	L.	Helgevold.	2007.	</p>
    <p><em type="bold">Dikt og biletbøker vi har vist til</em> </p>
    <p>Anderberg,	L.O.	2003.	<span type="quote">«Galopp»</span>.	I	<em type="italic">Det har kome ein komet. Nordiske dikt for barn.</em>	Samlaget	Bjerke,	A.	1956.	<span type="quote">«Runde,	rare	Rulle	Rusk»</span>.	I	<em type="italic">For moro skyld. Barnerim</em>.	Aschehoug Bringslid,	M.	B.	2000.	<span type="quote" xml:lang="nob">«Snopestev»</span>.	<em type="italic">I Dei blå revane.</em>	Samlaget	Bringsværd,	T.Å.	og	T.	Soli.	2003.	<em type="italic">Når to vil bli kjent med hverandre</em>.	Gyldendal Eldjárn,	T.	2003.	<span type="quote">«Skyer»</span>.	I	<em type="italic">Det har kome ein komet. Nordiske dikt for barn</em>.	Samlaget Hagerup,	I.	1961.	<span type="quote" xml:lang="nob">«Lille	Persille»</span>.	I	<em type="italic">Lille Persille</em>.	Aschehoug Lindgren,	B.	og	E.	Eriksson.	2004.	<em type="italic">Påls smokk</em>.	Samlaget Nyquist,	A.	1979.	<span type="quote" xml:lang="nob">«I	en	lunken	bringebærnatt»</span>.	I	<em type="italic">Eventyrhagen</em>.	Aschehoug Økland,	E.	2003.	<span type="quote" xml:lang="vep">«M»</span>.	I	<em type="italic">God dag. ABC med lesebok.</em>	Samlaget </p>
    <p xml:lang="vep"><em type="bold">TEMAHEFTE</em> </p>
    <p><em type="bold">om språkom språkmiljø og språkstimulering</em> <em type="bold">i barnehagen</em> </p>
    <p><em type="bold">Anne Høigård,  Ingeborg Mjør, Trude Hoel</em> </p>
  </body>
</document>
